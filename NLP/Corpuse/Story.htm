<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml">
<head>
<meta http-equiv="Content-Type" content="text/html; charset=utf-8" />
<title>مجموعه داستان</title>
<script src="SpryAssets/SpryAccordion.js" type="text/javascript"></script>
<link href="SpryAssets/SpryAccordion.css" rel="stylesheet" type="text/css" />
</head>

<body>
<p dir="rtl"><em>نویسنده: فاطمه زارع عفیفی</em></p>
<p dir="rtl"><em>کلاس پنجم دبستان</em></p>
<p dir="rtl">یکی بود، یکی نبود. پیرمرد زحمت کشی بود که در دوران جوانی درختی کاشته بود اما این درخت میوه نمی داد چون همیشه می خوابید. پیرمرد دیگر ناامید شده بود.</p>
<p dir="rtl">روزی پیرمرد اندیشید و با خود گفت:«این درخت فقط می خوابد… نه میوه ای دارد که پولی به دست آورم  و نه کاری برای زیبایی طبیعت می کند… پس باید آن را قطع کنم… همین الان باید دست به کار شوم.»</p>
<p dir="rtl" align="center"><img src="../AppData/Roaming/Adobe/Dreamweaver 9/OfficeImageTemp/tree1.jpg" alt="" width="372" height="372" border="0" /></p>
<p dir="rtl">پیرمرد بلند شد. وسایل خود را برداشت. نام خداوند را بر زبان آورد تا درخت را قطع کند. ولی احساس کرد که پلک هایش سنگین شده است. با خود گفت:«حالا می خوابم، عصر سرحال می شوم و این درخت را قطع می کنم.»</p>
<p dir="rtl">پیرمرد بعد از گفتن این جمله خوابش برد. او سه ساعت خوابید. وقتی بیدار شد خورشید غروب کرده بود و اذان می گفتند. پیرمرد که دید شب شده بلند شد و به خانه رفت، وضو گرفت و نماز خواند.</p>
<p dir="rtl">صبح روز بعد به طرف درخت به راه افتاد.</p>
<p dir="rtl">در راه، گرفتار یک پیرمرد پرحرف شد. پیرمرد کشاورز مجبور شد تا شب با این پیرمرد پر حرف حرف بزند و به سئوالات او پاسخ بدهد. در نتیجه نتوانست آن روز هم درخت را قطع کند.</p>
<p dir="rtl">روز بعد پیرمرد بلند شد و خود را آماده کرد تا برود. در راه احساس ناراحتی می کرد چون واقعاً نمی خواست درخت قطع شود. وقتی رسید تبر را برداشت تا درخت را قطع کند. در آن موقع ناگهان چشمش به به میوه های درخت افتاد که تازه در آمده بودند.</p>
<p dir="rtl">با خوشحالی گفت:«میوه…! بالاخره درختم میوه داد!»</p>
<p dir="rtl">پیرمرد فراموش کرده بود که این سه ماه که درخت خوابیده بود فصل زمستان بود.</p>
<p dir="rtl">او فکر کرد و به یاد دوران جوانی اش افتاد. در آن موقع او به درخت رسیدگی نمی کرد و به آن کم آب می داد و به خاطر همین بود که درخت میوه خوبی نمی داد.</p>
<p dir="rtl">&nbsp;</p>
<p dir="rtl">پاتريك هيچ وقت تكليف شبش را انجام نمي داد. مي گفت:&quot;اين كار خيلي خسته كننده است&quot;. به جايش بيس بال و بسكتبال بازي مي كرد. معلم هايش به او مي گفتند:&quot;پاتريك تكليف شبت را انجام بده وگرنه چيزي ياد نمي گيري&quot;. اين حرفشان هم درست بود. بعضي وقت ها او احساس مي كرد كه واقعاً چيزي نمي داند&quot;. اما چه كار مي توانست بكند؟ آخر از تكليف شب متنفر بود.</p>
<p dir="rtl"><img src="Story_paw.gif" alt="4" border="0" align="right" />تا اين كه يك روز كه گربه اش داشت با عروسك كوچولويي بازي مي كرد، ‌پاتريك عروسك را از دستش قاپيد. اما با تعجب ديد كه آن عروسك واقعاً عروسك نيست. بلكه مردي با كوچك ترين اندازه اي است كه فكرش را بكنيد. او يك پيراهن پشمي كوچك و زيرشلواري تنگ از مدافتاده و كلاه خيلي درازي مثل كلاه جادوگرها داشت. اين موجود فرياد كشيد:&quot;نجاتم بده! نجاتم بده! من را دوباره به دست اين گربه نده. در عوض اگر يك آرزو بكني،‌قول مي دهم كه آن را برايت برآورده كنم&quot;.</p>
<p dir="rtl">پاتريك نمي توانست باور كند كه اين قدر خوشبخت شده است! ديگر راه حل همه مشكلاتش را به دست آورده بود. براي همين گفت:&quot;فقط به شرطي كه تا آخر نيمسال،‌ يعني تا 35 روز همه تكليف هايم را انجام بدهي. اگر كارت را خوب انجام دهي من حتي مي توانم نمره 20 هم بگيرم&quot;.</p>
<p dir="rtl"><img src="Story_paw2.gif" alt="5" border="0" align="left" />صورت مرد كوچولو مثل كهنه اي كه مچاله كرده باشي‌، چروك خورد. با پاهايش لگدي انداخت و دست هايش را مشت كرد و شكلك درآورد. اخم كرد و لب هايش را غنچه كرد. بعد گفت:&quot;آه! باشد اين كار را مي كنم&quot; و جن كوچولو همان طوري كه گفته بود شروع به انجام تكليف شب پاتريك كرد. فقط يك مشكل وجود داشت. جن هميشه نمي دانست كه بايد چه كار كند و به كمك نياز داشت. او مي گفت:&quot;كمكم كن! كمكم كن!&quot; و پاتريك ناچار بود كه از هر راهي كه ممكن بود به او كمك كند.</p>
<p dir="rtl"><img src="Story_books.gif" alt="1" border="0" align="right" />جن موقعي كه داشت تكليف شب پاتريك را انجام مي داد‌،‌ فرياد مي زد:&quot;اين كلمه را نمي فهمم. به من يك لغت نامه بده. نه! يك كار بهتر اين است كه كلمه را پيدا كني آن را حرف به حرف برايم تلفظ كني&quot;.</p>
<p dir="rtl">وقت رياضي كه رسيد،‌ پاتريك بدشانس تر بود. جن جيغ كشيد:&quot;جدول ضرب ديگر چيست؟ ما جن ها هيچ وقت به جدول ضرب احتياج نداريم. همين طور به جمع و تفريق و تقسيم و كسر. بيا اينجا كنارم بنشين. تو بايد راهنماييم كني&quot;. جن ها درباره تاريخ انسان چيزي نمي دانند. براي آنها اين تاريخ اسرارآميز است. بنابراين جن كوچولو حتي فرياد بلندتري كشيد و با صداي بلند داد زد:&quot;برو به كتابخانه! من به كتاب احتياج دارم. كتاب هاي بيشتر و بازهم بيشتري بياور و كمكم كن تا آنها را هم بخوانم&quot;.</p>
<p dir="rtl"><img src="Story_boy.gif" alt="2" border="0" align="left" />به اين ترتيب هر روز به هر طريقي جن كوچولو نق مي زد. پاتريك هم سخت تر و سخت تر كار مي كرد و تحقيق مي كرد. شب ها بيدار مي ماند و هرگز احساس خستگي نمي كرد و با چشم هاي پف كرده و خوابالود به مدرسه مي رفت.</p>
<p dir="rtl"><img src="Story_boywell.gif" alt="3" border="0" align="right" />در نهايت آخرين روز مدرسه فرارسيد و جن آزاد شد كه برود. به عنوان انجام تكليف شب او هيچ كاري انجام نداده بود. بنابراين به آهستگي و با موذي گري به پشت در خزيد. پاتريك نمره عالي گرفت. همكلاسي هايش مات و مبهوت مانده بودند. معلم هايش لبخند مي زدند و از او تعريف مي كردند و والدينش متعجب مانده بودند كه چه اتفاقي براي پاتريك افتاده است. او حالا يك بچه نمونه بود. اتاقش را تميز مي كرد. كارهاي مشكل را انجام مي داد‌. شاد بود و هيچ وقت عصباني و خشن نمي شد. مثل اين كه او يك رفتار جديد و درستي را در پيش گرفته بود.</p>
<p dir="rtl">در پايان پاتريك هنوز فكر مي كرد كه او مرد كوچولو را واداشته تا همه تكاليف شبش را انجام دهد. اما من رازي را به شما مي گويم كه فقط بين من و شماست و آن اين كه تكليف شب پاتريك را جن انجام نداد. بلكه خود پاتريك انجام داد.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">&quot;ده قدم از ایوان و بیست قدم از بوته های گل سرخ، گنج آنجاست!&quot; این را &quot;بلوبرد&quot; یک شب در رؤیای جیمی به او گفت.</p>
<p dir="rtl">بنابراین روز بعد جیمی شروع کرد به کندن زمین. او کند و کند تا سوراخ عمیق شد و کپه ای از خاک بالا رفت.</p>
<p dir="rtl">جیمی به کندن ادامه داد. سوراخ عمیق تر شد و کپه خاک بلندتر شد.</p>
<p dir="rtl">جیمی آن قدر کند تا سوراخ عمیق عمیق شد و کپه خاک بلند بلند شد. او آهی کشید و گفت:&quot; چقدر خسته شدم. دیگر بیشتر از این نمی توانم زمین را بکنم&quot;.</p>
<p dir="rtl">یک دفعه یک چیزی دید...</p>
<p dir="rtl">... اما آن چیز فقط استخوان های ووفی بود. به جای گنج، همه آن چیزی که جیمی پیدا کرده بود استخوان یک سگ بود، با یک سوراخ و یک کپه خاک بزرگ که باید پرش می کرد. جیمی فکر کرد:&quot;دزد دریایی به من دروغ گفت!&quot;</p>
<p dir="rtl"> اما موقعی که مادر جیمی دید که چه شده، او را در آغوش گرفت و لبخند زد. او گفت:&quot;ممنونم جیمی. من همیشه دلم می خواست یک بوته گل صد تومانی درست همین جا بکارم. این پنج دلار را بگیر برای این که سوراخش را برایم کندی.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">روزی مرد خوش قلب و ساده ای داخل یک چاه را نگاه می کرد که انعکاس ماه را در آب دید.</p>
<p align="center"><img src="Story_cartoonlagoonmoon.jpg" border="0" alt="ماه" title="ماه" /></p>
<p dir="rtl">مرد، غمزده زیر لب ناله کرد:&quot; آه! خدایا! ماه داخل چاه افتاده است!&quot;  و با عجله رفت و یک قلاب آورد تا آن را به ته یک طناب بلند ببندد.</p>
<p dir="rtl">بعد در حالی که ریسمان را نگه داشته بود با عجله قلاب را به ته چاه انداخت.</p>
<p dir="rtl">قلاب به آب برخورد کرد و به کف چاه رسید و به سنگی گیر کرد.</p>
<p dir="rtl">مرد با این فکر که ماه را به چنگ آورده ریسمان را با چنان نیرویی کشید که پاره شد و او روی پشتش به زمین افتاد و تقریباً بیهوش شد.</p>
<p dir="rtl">موقعی که بهبود یافت اولین چیزی که دید ماه بود که حالا در آسمان با شکوه و بزرگواری می درخشید.</p>
<p dir="rtl">مرد از درد نالید اما به خودش دلداری داد که: &quot;من گردنم شکست، اما خدا را شکر که ماه را نجات دادم!&quot;</p>
<p dir="rtl">(این داستان از کتاب داستان های آسیا و اقیانوسیه که در یک پروژه یونسکو به چاپ رسیده گرفته شده).</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl"><br />
آقاي گرگ ديگر داشت خيلي پير مي شد و بايد بيشتر مراقب سلامتي اش بود. او ساعت ها و ساعت ها در ميان يك دره زيبا قدم زد تا اين كه به يك درخت بزرگ رسيد. آقاي گرگ خيلي خسته بود و مي خواست استراحت كند. اما احتياج داشت كه در جاي امني استراحت كند. او با مهرباني به درخت گفت:&quot;خواهش مي كنم بازشو تا بتوانم در پناه تو استراحت كنم.&quot;</p>
<p dir="rtl" align="center"><img src="Story_inside_tree.jpg" border="0" /></p>
<p dir="rtl">درخت بازشد به طوري  كه آقاي گرگ توانست داخل شود و استراحت كند. بعد بسته شد تا او را در امان نگه دارد. آقاي گرگ ساعت ها خوابيد. موقعي كه بيدار شد نتوانست به ياد بياورد كه چه گفته كه درخت باز شده. بنابراين به درخت گفت:&quot;آقاي درخت اجازه بده كه بيايم بيرون.&quot; اما هيچ اتفاقي نيفتاد. آقاي گرگ دوباره گفت:&quot;خواهش مي كنم همين حالا به من اجازه بده كه بيايم بيرون!&quot; دوباره هيچ اتفاقي نيفتاد. درخت حتي غژغژ صدا هم نكرد. آقاي گرگ با مشت به درخت كوبيد. اما درخت باز نشد. آقاي درخت از دست آقاي گرگ عصباني بود. چون كه آقاي گرگ اولين بار كه از درخت خواست بازشود، نگفت خواهش مي كنم!</p>
<p dir="rtl"> پرنده ها صداي آقاي گرگ را كه داخل درخت فرياد مي زد شنيدند و پايين آمدند تا درخت را با نوكشان سوراخ كنند و كمك كنند تا از درخت بيرون بيايد. اما آنها خيلي كوچك بودند و درخت خيلي بزرگ بود! آخرسر آقاي داركوب پايين آمد و سوراخي در درخت ايجاد كرد. با اين كه اين سوراخ خيلي كوچك بود، اما باعث شد منقار آقاي داركوب خم شود! يعني اين كه بيشتر از اين نمي توانست به درخت نوك بزند.</p>
<p dir="rtl"> آقاي گرگ يك دستش را بيرون سوراخ گذاشت. اما خودش اندازه سوراخ نبود. سپس سعي كرد پايش را بيرون بگذارد. اما بازهم در سوراخ جا نشد تا از آن بيرون بيايد. آقاي گرگ بايد راهي پيدا مي كرد و فرار مي كرد. آقاي گرگ مي دانست كه بايد راهي وجود داشته باشد. او ناله كرد:&quot;اي درخت پير زشت فقط به من اجازه بده كه بيايم بيرون!&quot; اما باز هم هيچ اتفاقي نيفتاد. فقط سكوت اطرافش بود.</p>
<p dir="rtl" align="center"><img src="Story_getting_out.jpg" border="0" /></p>
<p dir="rtl">آقاي گرگ تصميم گرفت بازوهايش را يكي يكي بكند و آنها را خارج از سوراخ كوچك بگذارد. سپس پاهايش را كند و آنها را از سوراخ بيرون گذاشت. او بدنش را هم كند و آن را بيرون سوراخ گذاشت. آقاي گرگ فكر كرد:&quot; به تو نشان خواهم داد آقاي درخت. تو نمي تواني من را اين جا نگهداري.&quot;</p>
<p dir="rtl"> بعد آقاي گرگ سعي كرد تا سرش را از ميان سوراخ بيرون بياورد. اما سرش خيلي بزرگ بود و گوش هايش در راه ماند. بنابراين گوش هايش را درآورد و آنها را خارج از سوراخ گذاشت. دوباره سعي كرد تا سرش را بيرون بياورد. اما چشم هايش</p>
<p dir="rtl">خيلي بزرگ بود. آقاي گرگ چشم هايش را در آورد و آنها را از از سوراخ بيرون انداخت.</p>
<p dir="rtl"> آقاي كلاغ چشم ها را ديد و به پايين پرواز كرد تا آنها را بردارد. سپس آقاي كلاغ با چشم هاي آقاي گرگ به بالاي درخت پرواز كرد. آنها چشم هاي خيلي زيبايي بودند. آبي به رنگ آسمان و جواهرهايي بودند كه مي شد آنها را در جايي پنهان كرد.</p>
<p dir="rtl" align="center"><img src="Story_raven_hides.jpg" border="0" /></p>
<p dir="rtl">سرانجام آقاي گرگ سرش را از ميان سوراخ بيرون انداخت. بعد بيرون از درخت همه اعضاي بدنش را سرجاي خودش برگرداند و دوباره يك گرگ كامل شد. اما بعد از اين كه سرش را سرجايش گذاشت نتوانست چشم هايش را پيدا كند. همه حواسش را به كار گرفت. گوش هايش تيز شدند تا چيزي از چشم ها پيدا كنند. اما نتوانست هيچ صدايي از چشم هايش بشنود. انگشتانش به اطراف دقيق شدند تا چيزي را حس كنند. اما هيچ چشمي پيدا نشد.</p>
<p dir="rtl"> آقاي گرگ مي دانست كه نبايد به حيوانات ديگر اجازه دهد بفهمند كور شده است. احساس كرد كه يك بوته گل وحشي در اطرافش است. دوتا گلبرگ گل سرخ را به جاي چشم هايش گذاشت. اين مي توانست براي مدت كمي كورشدنش را پنهان كند. اما بايد باز هم دنبال چشم هايش مي گشت. حتماً چشم هايش در همين نزديكي ها بودند!</p>
<p dir="rtl" align="center"><img src="Story_back_together.jpg" border="0" /></p>
<p dir="rtl">در همين موقع آقاي حلزون آقاي گرگ را با گلبرگ هاي گل سرخ در چشم هايش ديد. او از آقاي گرگ پرسيد:&quot;چرا اين گلبرگ هاي گل سرخ را در چشم هايت گذاشته اي؟&quot;</p>
<p dir="rtl">آقاي گرگ گفت:&quot;چون كه آنها خيلي زيبا هستند. آنها رنگ هاي دوست داشتني اي دارند. اگر مي خواهي مي تواني آنها را امتحان كني. من هم چشم هايت را برايت نگه مي دارم.&quot;</p>
<p dir="rtl">آقاي حلزون چشم هايش را درآورد. آنها را در دست هاي آقاي گرگ گذاشت و گلبرگ هاي گل سرخ را در چشم هايش قرار داد. بعد آقاي گرگ چشم هاي آقاي حلزون را داخل سر خودش گذاشت و با دم بلندش آن را جابه جا كرد.</p>
<p dir="rtl" align="center"><img src="Story_snail_duped.jpg" border="0" /></p>
<p dir="rtl">تا امروز آقاي حلزون با سر رو به پايين، سينه خيز دنبال چشم هايش مي گردد و همه گرگ ها به جاي چشم هاي آبي چشم هاي قهوه اي دارند. چون كه وقتي كه آقاي گرگ چشم هاي آقاي حلزون را گرفت بدذات بود و آقاي كلاغ هنوز چشم هاي آبي زيبا را در مكان ناشناخته اي پنهان كرده است. اما نمي تواند آنها را برگرداند. چون مكان اسرارآميزي كه آنها را در آن پنهان كرده به قدري پنهاني است كه خود آقاي كلاغ هم نمي تواند آن را پيدا كند!</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">در زمان هاي قديم شاه ايران تصميم گرفت شهر دیوها را بگيرد. اما ديوها او و سپاهش را اسیر كردند.</p>
<p dir="rtl"><a href="http://020.ir/%D8%AF%D8%A7%D8%B3%D8%AA%D8%A7%D9%86-%DA%A9%D9%88%D8%AF%DA%A9%D8%A7%D9%86/%D8%AF%D8%A7%D8%B3%D8%AA%D8%A7%D9%86-%D8%B1%D8%B3%D8%AA%D9%85-%D9%BE%D9%87%D9%84%D9%88%D8%A7%D9%86">رستم</a>، پهلوان ايرانيان به سمت شهر ديوها به راه افتاد تا شاه ايران و سپاهش را آزاد كند. </p>
<p align="right"> </p>
<div><img src="Story_khan2.jpg" border="0" width="275" height="197" /></div>
<p dir="rtl"> </p>
<p dir="rtl">رستم و اسبش رخش در نیزاری ايستادند تا استراحت كنند. رستم با تير آتش روشن كرد. گورخری شکار كرد و شروع به غذا خوردن كرد.</p>
<p dir="rtl">در اين نيزار بیشه شيري بود. اين شير حتي از فيل هم قوي تر بود.</p>
<p dir="rtl">رستم از خستگي به خواب رفت. شير با خودش فكر كرد که اول بايد اسب را شكست دهد تا رستم نتواند فرار كند. شير به طرف رخش رفت. دو تا دستش را جلو آورد تا سر رخش را بگيرد و دندان هايش را در پشت او فرو كند. اما رخش آنقدر قوي بود كه شير را زمين زد. </p>
<p dir="rtl">صبح رستم از خواب بيدار شد. شير را ديد كه روي زمين افتاده. او به رخش گفت:&quot;ديگر تنهايي جنگ نكن. اگر براي تو اتفاقي بيفتد چطوري به شهر ديوها برسيم؟&quot;</p>
<div><img src="Story_khan6.jpg" border="0" width="282" height="201" /></div>
<p align="right"> </p>
<p dir="rtl">رستم سوار بر رخش به بیابان بی آب و علفی رسید. بیابان آن قدر گرم بود که انگار از آسمان آتش می بارید. تن رخش و زبان رستم از گرما و تشنگی بی جان شده بود. رستم از رخش پایین آمد و پیاده به راهش ادامه داد. رستم هیچ راهی برای نجات از بیابان نمی دید. او رو به آسمان کرد و دعا کرد و به زمین افتاد.</p>
<p dir="rtl">در این موقع سروکله یک گاومیش پیدا شد. رستم با دیدن گاومیش فکر کرد جایی که این گاو در آن آب می خورد کجاست. از خدا کمک خواست و بلند شد. با رخش به دنبال گاومیش راه افتادند. در راه چشمه ای پیدا شد. رستم و رخش از آب آن خوردند. رستم تنش را نیز در آب چشمه شست. سپس گورخری شکار کرد. آن را کباب کرد و خورد. </p>
<p dir="rtl">خان سوم: رستم و رخش به دشتی رسیدند. در این دشت اژدهایی زندگی می کرد. از ترس اژدها فیل و شیر و دیو هم به این دشت نمی آمدند. هرکدامشان هم که می آمدند نمی توانستند از دستش فرار کنند. اژدها دید که رستم خوابیده. </p>
<p align="right"> </p>
<div><img src="Story_khan10.jpg" border="0" width="286" height="205" /></div>
<p align="right"> </p>
<p dir="rtl">اژدها به طرف رخش رفت. رخش از ديدن اژدها آشفته شد. به طرف رستم رفت تا او را بيدار كند و اژدها را نشانش دهد.</p>
<p dir="rtl">رخش نزدیک رستم که رسید سمش را به زمین کوبید و دمش را بلند کرد. تهمتن از خواب بیدار شد. به بیابان نگاه کرد. اژدها ناپدید شد. رستم خوابید. اژدها دوباره در تاریکی بیرون آمد و به بالین رستم رفت. رخش زمین را کند و خاکش را پخش کرد تا رستم را پیدار کند. رستم بیدار شد. باز هم جز تاریکی چیزی ندید. عصبانی شد و به رخش گفت :&quot;در تاریکی شب نمی خوابی. نمی گذاری من هم بخوابم.&quot; رستم دوباره به خواب رفت. اژدها پیدا شد و با دمش آتش درست کرد. رخش جرأت نداشت رستم را بیدار کند. ولی رستم را هم دوست داشت. برای همین تصمیم گرفت بیدارش کند.</p>
<p dir="rtl">رستم بیدار شد و عصبانی شد. اما خداوند خواست که این بار اژدها نتواند پنهان شود. رستم اژدها را دید و با او جنگید. رخش از تعجب گوشش را می مالید. چون دید که رستم دو کتف اژدها را با دندان کند. اژدها آن قدر بزرگ بود که وقتی افتاد، زمین زیر هیکلش ناپدید شد.</p>
<p dir="rtl">صبح که شد رستم سوار اسب شد و راه افتاد. چشمه ای دید که کنار آن نان و نمکدان بود. از اسب پایین آمد و کنار چشمه نشست. تنبوری دید. آن را در دست گرفت و شروع به زدن و خواندن کرد. شعرش این بود که &quot;رستم آدم آواره ای است. روز شاد کم دارد. همه جا برایش جای جنگ است. همه اش باید با دیو و اژدها و شیر و پلنگ بجنگد&quot;.</p>
<p dir="rtl">آواز رستم به گوش جادوگری رسید. جادوگر خودش را آرایش کرد و آمد کنار رستم نشست.</p>
<p align="right"> </p>
<div><img src="Story_khan12.jpg" border="0" width="283" height="192" /></div>
<p align="right"> </p>
<p dir="rtl">رستم به خاطر چشمه زیبا و تنبور خدا را شکر کرد. رستم نمی دانست که آن زن جادوگر است. وقتی اسم خدا را برد، رنگ صورت جادوگر تغییر کرد. وقتی رستم چهره جادوگر را دید از جایش بلند شد. رستم به جادوگر گفت:&quot; تو دیگر که هستی؟&quot; وقتی این را گفت جادوگر به یک موجود پیر گنده زشت تبدیل شد.</p>
<p dir="rtl">رستم وقتی جادوگر را شناخت، او را به دو نیم کرد.</p>
<p dir="rtl">رستم به راهش ادامه داد. به جایی پر از سبزه رسید. در آن جا خودش و رخش استراحت کردند. وقتی رستم استراحت می کرد، چند نفر سر رسیدند. آنها به رستم گفتند:&quot;چرا در دشت خوابیده ای و اسبت را رها کرده ای که کشت ها را خراب کند؟&quot;</p>
<p dir="rtl"> </p>
<p dir="rtl">رستم با آن مردان جنگید. یکی از آنها را گرفت و به او گفت که اگر جای دیوهایی را که شاه ایران را گرفته اند و جایی که شاه ایران اسیر است را نشانم دهی، تورا شاه مازندران می کنم. آن مرد که اسمش اولاد بود، گفت:&quot; برای این که جای دیوها را پیدا کنی، بعد به محلی که شاه ایران اسیر است برسی، باید صدها فرسنگ راه بروی و از میان هزاران دیو و سربازان پادشاه مازندران رد شوی.&quot;</p>
<p dir="rtl">رستم خندید و گفت:&quot;حالا ببین چه کارهایی از من برمی آید.&quot; بعد رستم با اولاد راه افتادند تا به محلی که دیوها در آن بودند برسند.</p>
<p dir="rtl">رستم و آن مرد به دشتی که ارژنگ دیو در آن زندگی می کرد رسیدند. لشگر دیوان با دیدن رستم جمع شدند. رستم فریادی کشید که دریا و کوه لرزید. ارژنگ دیو از خیمه اش بیرون پرید. رستم خیلی زود ارژنگ دیو را شکست داد. بقیه دیوها هم فرار کردند.</p>
<p dir="rtl">حالا رستم باید دیو سپید را شکست می داد تا کاووس شاه را نجات دهد. برای این کار باید از هفت کوه می گذشت و به غاری سیاه و ترسناک که محل زندگی دیو سپید بود می رسید. اولاد به رستم رازی را گفت. او گفت:&quot;وقتی آفتاب می شود، دیو خوابش  می گیرد. در موقع آفتاب هیچ دیوی جز نگهبانان دیو سپید بیدار نیستند و تو می توانی در جنگ با دیو سپید پیروز شوی.</p>
<p align="right"> </p>
<div><img src="Story_khan17.jpg" border="0" width="265" height="207" /> <br />
</div>
<p align="right"> </p>
<p dir="rtl">رستم منتظر ماند تا آفتاب بالا آمد. رستم نام خدا را برد و به دیوها حمله کرد. بعد از این که دیوهای نگهبان را شکست داد به غار دیو سپید رفت. در غار تاریک، دیوی سپید را دید که مثل کوه بزرگ بود. دیو سپید خواب بود. رستم سروصدا کرد تا بیدار شود. دیو با دیدن رستم یک سنگ بزرگ برداشت و به سرعت به طرف او آمد.</p>
<p dir="rtl">رستم فوری به پا و دست دیو ضربه زد. بعد آن قدر با هم جنگیدند تا رستم دیو سپید را شکست داد. وقتی رستم دیو سپید را شکست داد، طلسمی که باعث شده بود شاه ایران و سپاهش نابینا شوند، شکست و آنها بینا شدند.</p>
<p dir="rtl">رستم بعد از شکست دادن دیو سپید به طرف کاووس شاه و سپاه ایران رفت و آنها را آزاد کرد. اولاد به او گفت:&quot; تو به من قول دادی که اگر کمک کنم شاه ایران را آزاد کنی، مرا پادشاه مازندران می کنی. تو هم پیمان شکن نیستی&quot;. رستم گفت:&quot;پس صبر کن باید کاری را انجام دهم. رستم به جنگ شاه مازندران رفت و به او ضربه ای زد. چون شاه مازندران جادوگر بود، سنگ شد&quot;. این طوری رستم پادشاهی مازندران را به اولاد داد.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl"><a href="http://020.ir/%D8%AF%D8%A7%D8%B3%D8%AA%D8%A7%D9%86/%D8%B6%D8%AD%D8%A7%DA%A9%D8%8C-%D8%B4%D8%A7%D9%87-%D9%85%D8%A7%D8%B1%D8%AF%D9%88%D8%B4-%D9%82%D8%B5%D9%87-%D9%87%D8%A7%DB%8C-%D8%B4%D8%A7%D9%87%D9%86%D8%A7%D9%85%D9%87">ضحاك</a> پادشاه تازي انساني ناپاك بود. او براي اين كه دو ماري كه بر شانه اش روييده بودند را سير نگهدارد، هر روز مغز دو انسان را به آنها مي داد. او  شبی در خواب ديد كه پسر جواني با گرز بر سر او مي كوبد. يك پيشگو به او گفت اين پسر <a href="http://020.ir/%D8%AF%D8%A7%D8%B3%D8%AA%D8%A7%D9%86/%D9%81%D8%B1%DB%8C%D8%AF%D9%88%D9%86-%D8%A7%DA%98%D8%AF%D9%87%D8%A7%DA%A9%D8%B4-%D9%82%D8%B5%D9%87-%D9%87%D8%A7%DB%8C-%D8%B4%D8%A7%D9%87%D9%86%D8%A7%D9%85%D9%87">فريدون </a>نام دارد. ضحاك هرچه به دنبال فريدون گشت او را پيدا نكرد. بنابراين به راه حلي فكر كرد. راه حلش اين بود كه گواهی اي بنويسد و همه بزرگان آن را امضا كنند. براساس اين گواهی ضحاك به جز نيكي كاری نكرده است و حرفی جز به راستی نزده است. همه بزرگان به ناچار این گواهی را امضا کردند. اما ناگهان صداي داد و فرياد كسي از بيرون به گوش رسيد. وی کاوه آهنگر نام داشت که درفش کاویانی او در تاریخ مشهور است.</p>
<p dir="rtl">ضحاك دستور داد كسي كه داد و فرياد مي كرد را به داخل بياورند. وقتي آن مرد به داخل كاخ آمد،‌ دو دستش را بر سرش كوبيد و فرياد زد:&quot;منم كاوه كه عدالت مي خواهم. اگر تو عادلي به فرزند من رحم كن. من 18 پسر داشتم که تنها یکی از آنها باقی مانده است. مغز آخرین پسر من هم قرار است غذای ماران تو شود. من یک آهنگر بی آزارم. جوانی من به پایان رسیده و اگر این پسرم را بکشی فرزندی هم برایم باقی نمی ماند. اگر تو پادشاه هفت کشوری چرا رنج و سختیش را ما باید بکشیم. اي پادشاه ستم هم اندازه اي دارد. چرا ماران دوش تو بايد از مغز سر فرزند من غذا داده شوند؟&quot;</p>
<p dir="rtl">ضحاك كه تا به حال چنين حرف هايي نشنيده بود تعجب کرد و دستور داد فرزند کاوه را به او بازگردانند. بعد از کاوه خواست که گواهی را امضا کند. كاوه نوشته را خواند و بدون این که بترسد فرياد زد:&quot;همه تان دارید به سوی جهنم می روید که به گفته های ضحاک گوش می دهید. من این گواهی را امضا نمی کنم&quot;. بعد در حالی که از خشم می لرزید با فرزندش از کاخ بیرون رفت.  </p>
<p dir="rtl">وقتی او رفت بزرگان به ضحاک گفتند:&quot;چرا مقابل کاوه سرخ شدی و اجازه دادی پیمان را پاره کند و از فرمان تو سرپیچی کند؟&quot;</p>
<p dir="rtl">ضحاک گفت:&quot;وقتی او به داخل آمد و دستانش را بر سرش زد من شگفت زده شدم. حالا نمی دانم از این ببعد چه پیش می آید که راز جهان را نمی دانم&quot;.</p>
<p dir="rtl">وقتی کاوه از کاخ بیرون رفت، شروع به فریاد زدن کرد و دنیا را به عدالت فرا خواند. بعد چرمی را که آهنگران می پوشند بر سر نیزه کرد و با همان نیزه خروشان رفت و فریاد زد:&quot;چه کسی می آید که فریدون را پیدا کنیم و به او بگوییم که پادشاه ما شیطان است&quot;. به اندازه یک سپاه آدم دور او جمع شد. خود کاوه فهمید که که فریدون کجاست. رفتند و فریدون را پیدا کردند. فریدون وقتی چرم را بالای نیزه دید آن را به فال نیک گرفت و آن را با جواهر و طلا و دیبای روم آراست به طوری که رنگ های سرخ و زرد و بنفش گرفت و آن را &quot;درفش کاویانی&quot; نامید. از آن ببعد هم هر کسی که تاج پادشاهی را بر سر می گذاشت، به آن چرم بی بهای آهنگری جواهرات جدیدی اضافه می کرد. به این ترتیب درفش کاویان مثل خورشیدی در شب های تیره می درخشید و همه از آن امید می گرفتند.</p>
<p dir="rtl">به هرحال فریدون چون وضع را به این گونه دید فهمید که کار ضحاک تمام است و با سپاهش برای جنگ با ضحاک به سرزمین تازیان رفت. فریدون کاوه آهنگر را فرمانده سپاه کرد و درفش کاویانی افراشته شد تا سپاه فریدون ضحاک را شکست دادند و او را مجازات سختی کردند.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">براساس قصه های شاهنامه، فریدون پسر فرانک، یکی از پادشاهان ایران بود. او کسی است که بعد از شکست دادن جانشین او شد.</p>
<p dir="rtl">&nbsp;</p>
<p dir="rtl">&nbsp;</p>
<div align="center"><img src="Story_Fereydon.jpg" border="0" alt="فریدون" title="فریدون" />
    <div><strong>فریدون شاه</strong></div>
</div>
<p dir="rtl"><strong>کابوس ضحاک درباره فریدون</strong></p>
<p dir="rtl">پدر فریدون که آبتین نام داشت، از نژاد <a href="http://020.ir/%D8%AF%D8%A7%D8%B3%D8%AA%D8%A7%D9%86/%D8%AF%D8%A7%D8%B3%D8%AA%D8%A7%D9%86-%D8%B7%D9%87%D9%85%D9%88%D8%B1%D8%AB-%D8%AF%DB%8C%D9%88%D8%A8%D9%86%D8%AF-%D9%82%D8%B5%D9%87-%D9%87%D8%A7%DB%8C-%D8%B4%D8%A7%D9%87%D9%86%D8%A7%D9%85%D9%87">طهمورث دیوبند</a> بود. قبل از این که فریدون به دنیا بیاید، ضحاک که پادشاهی ستمگر و ناپاک بود در خواب دید که جوانی با گرزی فولادی به شکل سر گاو به سر او کوبید. بعد این جوان با دو جوان دیگر او را به کوه دماوند بردند. ضحاک همه دانایان و ستاره شناسان و عالمان دینی را جمع کرد و از آنها تعبیر خوابش را پرسید.</p>
<p dir="rtl">یکی از کسانی که از بقیه شجاع تر بود گفت: &quot;کسی به نام فریدون به دنیا می آید که با گرزی فولادی به شکل گاو به جنگ تو می آید. گرز را بر سرت می کوبد. چون تو دایه او که گاوی به نام پرمایه است را می کشی. به همین دلیل او هم گرزش را به شکل سر گاو درست می کند. این پسر هنوز زاده نشده. ولی وقتی مرد می شود به دنبال تاج و تخت پادشاهی می آید. تو را می بندد و از کاخ به بیرون می برد&quot;.</p>
<p dir="rtl">ضحاک با شنیدن این حرف ها از تخت پایین افتاد و بیهوش شد. وقتی به هوش آمد، نشانی فریدون را به همه جا فرستاد تا او را پیدا کنند.</p>
<p dir="rtl"><strong>زندگی فریدون تا سن جوانی</strong></p>
<p dir="rtl">مدتی طولانی گذشت. فریدون به دنیا آمد. پدرش که نامش آبتین بود را مأموران ضحاک کشتند. مادر فریدون که زنی دانا به نام فرانک بود با کشته شدن آبتین فریدون را برداشت و گریان به دشتی رفت. او پیش نگهبان دشت گریه کرد و از خواست که از فریدون مانند پدر مراقبت کند و از گاوی به نام پرمایه که در دشت بود به بچه اش شیر دهد. مرد هم قبول کرد. فرانک بچه شیرخوارش را به نگهبان داد. فریدون با خوردن شیر پرمایه که در آن دشت بود زندگی می کرد. پرمایه سه سال به فریدون شیر داد.</p>
<p dir="rtl">بعد از سه سال وقتی فرانک فهمید که ضحاک دنبال فریدون می گردد به سرعت به دشت آمد و به نگهبان دشت گفت که باید فریدون را به کوه البرز ببرم. در آن کوه مرد مؤمنی زندگی می کرد. فرانک به او گفت که این فرزند من روزی رییس گروهی می شود. تاج ضحاک را از او می گیرد و بر او پیروز می شود و از مرد خواست که مانند پدر از او مراقبت کند. مرد هم تقاضای فرانک را قبول کرد.</p>
<p dir="rtl">در همان زمان جاسوسان ضحاک جای فریدون را پیدا کردند و به ضحاک خبر دادند. ضحاک هم فوری با دلی پر از کینه به صحرایی که فریدون در آن بود رفت. اما او را پیدا نکرد. چون فریدون به کوه رفته بود. ضحاک هم پرمایه را کشت و خانه ای را که فریدون در آن زندگی می کرد آتش زد و هیچ چیز از آن خانه برجای نماند.</p>
<p dir="rtl"><strong>فریدون به جنگ ضحاک می رود</strong></p>
<p dir="rtl">فریدون تا سن 16 سالگی در کوه البرز بود و بعد از کوه پایین آمد و پیش مادرش رفت. فریدون از مادرش درباره پدرش پرسید. مادرش جواب داد:&quot;نام پدر تو آبتین بود که از نژاد طهمورث دیوبند بود. چون ضحاک دنبالت می گشت، من پنهانت کردم. پدرت آبتین هم فدای تو شد. او را که مردی جوان بود کشتند و از مغز سر او خورش درست کردند و به مارهایی که بر دوش ضحاک است دادند تا بخورند. من هم تو را برداشتم و فرار کردم. به بیشه ای رفتم که هیچ کس فکرش را هم نمی کرد. گاوی را دیدم. تو از شیر این گاو که نامش پرمایه بود خوردی. اما یکی جای تو را به ضحاک خبر داد. من هم تو را برداشتم و از بیشه بردم. اما ضحاک این گاو را که دایه مهربان تو بود کشت&quot;.</p>
<p dir="rtl">فریدون وقتی این ماجراها را شنید عصبانی شد. تصمیم گرفت که به جنگ ضحاک برود. از طرفی در این موقع در شهر، کاوه آهنگر هم برضد ضحاک شورش کرد و مردم دنبال او به راه افتادند، از شهر بیرون رفتند، به کوه رسیدند و فریدون را پیدا کردند.</p>
<p dir="rtl">فریدون از مادرش خداحافظی کرد. مادرش نیز گریه کرد و برایش دعا کرد. فریدون دو برادرش که از خودش بزرگ تر بودند را نیز همراه خودش برد.</p>
<p dir="rtl">فریدون به بازار آهنگران رفت. از آهنگران خواست تا برایش گرزی بسازند و خودش نقشه آن گرز را برایشان روی خاک کشید. این گرز، به یاد گاوی که دایه فریدون بود و ضحاک او را کشت، گرزی به شکل سر گاو میش بود.</p>
<p dir="rtl">وقتی آهنگران گرز را ساختند پیش فریدون بردند. فریدون در روز خرداد و در ساعتی که شگون داشت، آماده جنگ با ضحاک شد. سپاه فریدون رفتند و رفتند تا به شهر اعراب رسیدند. بعد صبر کردند تا شب شد و اطرافیان ضحاک و سپاهش خوابیدند. فریدون چشم به آسمان در حال دعا بود که کسی مانند پری به او نزدیک شد. فریدون فهمید که این پری پیام آور ایزدی است. خوشحال شد و با غذاهای گوناگون از او پذیرایی کرد. پری چیزهای زیادی به فریدون آموخت. برادران فریدون که پیام آور ایزدی را دیدند به فریدون حسادت کردند و وقتی فریدون خواب بود، سنگی سنگین را از کوه کندند و از بالا به طرفش غلطاندند. ولی صدای سنگ فریدون را از خواب بیدار کرد و او با افسون سنگ را بر جایش نگهداشت. برادران فهمیدند که این کار خدایی بوده است. فردا هم فریدون درباره این ماجرا به برادرانش چیزی نگفت.</p>
<p dir="rtl"><strong>فریدون بر ضحاک پیروز می شود</strong></p>
<p dir="rtl">فریدون کاوه را فرمانده سپاه کرد. کاوه آهنگر زیر درفش کاویان و نیزه به دست پیش رفت تا به اروندرود رسیدند. فریدون به رودبانان گفت:&quot;هرچه کشتی و قایق دارید بیاورید تا من و سپاهم از رود عبور کنیم&quot;. ولی رودبانان گفتند که ضحاک دستور داده هر گروهی که بخواهد از رود عبور کند، باید نامه ای با مهر ضحاک داشته باشد. فریدون عصبانی شد. بر اسب نشست و به داخل آب رود رفت و از رود گذشت. به دنبال او سپاهش هم با اسب و بی اسب از رود عبور کردند. از آن طرف به خشکی رسیدند و به سمت بغداد امروزی رفتند و سپس به سوی بیت المقدس راه افتادند.</p>
<p dir="rtl">آنها کاخ ضحاک را که کاخی بزرگ و بلند بود دیدند. فریدون هر کس را که به طرفش می آمد با گرزش می زد. همه دیوان با گرز او نابود شدند. فریدون داخل کاخ شد. ولی هرچه گشت ضحاک را ندید. خواهران <a href="http://020.ir/%D8%AF%D8%A7%D8%B3%D8%AA%D8%A7%D9%86/%D8%B2%D9%86%D8%AF%DA%AF%DB%8C-%D8%AC%D9%85%D8%B4%DB%8C%D8%AF%D8%8C-%D8%A8%D9%87-%D9%88%D8%AC%D9%88%D8%AF-%D8%A2%D9%88%D8%B1%D9%86%D8%AF%D9%87-%D9%86%D9%88%D8%B1%D9%88%D8%B2-%D9%82%D8%B5%D9%87-%D9%87%D8%A7%DB%8C-%D8%B4%D8%A7%D9%87%D9%86%D8%A7%D9%85%D9%87">جمشید شاه</a> را هم که در دست ضحاک بودند آزاد کرد. به آنها دستور داد که تنشان را بشویند تا روحشان از آلودگی ها پاک شود. چون که به وسیله بت پرستان پرورش یافته بودند. آنها هم از رنجی که از اژدها (ضحاک) کشیده بودند صحبت کردند.</p>
<p dir="rtl">فریدون از آنها پرسید که ضحاک کجاست و آنها گفتند که ضحاک به هندوستان رفته تا سر هزاران بی گناه را ببرد و سروتنش را در این خون ها بشوید. چون یک پیش بین به او گفته که برای این که بتواند از آزار مارهایش راحت شود باید سر و تنش را در خون انسان ها بشوید و اگر این کار را بکند حالش خوب می شود و حرف ستاره شناسان درباره مرگ او به دست فریدون هم درست از آب در نمی آید.</p>
<p dir="rtl">کمی بعد به ضحاک خبر دادند که فریدون وارد کاخ او شده. ضحاک عصبانی شد. سپاهیانش و دیوها را جمع کرد. آنها از بیراهه وارد شهر شدند و ضحاک کاخ خودش را محاصره کرد. فریدون هم اجازه داد تا سپاه ضحاک وارد شهر شوند. مردم شهر که از ضحاک متنفر بودند از دیوارها سنگ و خشت بر سر او و سپاهش ریختند. با این همه ضحاک از بیراهه وارد کاخ خودش شد.</p>
<p dir="rtl">ضحاک با رسیدن به کاخ خنجرش را درآورد تا خواهران جمشید را بکشد. اما فریدون ناگهان از بام کاخ پایین پرید، گرزش را درآورد و به او حمله کرد و گرز را بر سر ضحاک زد. خواست یک بار دیگر گرز را بر سر ضحاک بکوبد که سروش خداوندی ظاهر شد و گفت:&quot;زمان مرگش  نرسیده. ضحاک را به به دو کوه نزدیک به هم ببر که دره ای تنگ میان آنها است. او را در کوه ببند و اجازه نده کسی ببیندش&quot;.</p>
<p dir="rtl">همانند کابوسی که ضحاک در قدیم دیده بود، فریدون با ریسمانی از چرم شیر، دست ضحاک را محکم بست. از کوه ها و دشت ها گذشتند. دوباره سروش ظاهر شد و گفت که او را به کوه دماوند ببر. فریدون هم بر اساس گفته های سروش ضحاک را به غاری برد. میخ های بزرگی آوردند و دست ضحاک را به کوه بستند. طوری که نه پاهایش روی زمین باشد و نه دستش به کوه و همچنان آویزان باشد.</p>
<p dir="rtl">با این که مدتی از حکومت فریدون می گذشت ولی مادرش فرانک از حکومت او خبر نداشت. وقتی فرانک از پیروزی او بر ضحاک آگاه شد، سروتنش را شست و پیش پادشاه آمد. بعد هر چه داشت به مردم بخشید و بقیه را بار شتر کرد و برای پسرش فرستاد.</p>
<p dir="rtl">فریدون 500 سال زندگی کرد. او جهان را از شر ضحاک ماردوش که ظالم و ناپاک بود نجات داد و انتقام پدرش را هم از او گرفت.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">براساس قصه های شاهنامه، ضحاک، پسر مرداس پادشاه سرزمین تازیان (اعراب) بود. مرداس پادشاهی خوب و خداترس بود. مرداس آن قدر گله داشت که گفته بود هر کس که بخواهد می تواند از آنها بردارد، شیرشان را بدوشد و از پشم و پوستشان استفاده کند. لازم هم نیست پولی برای آنها بدهد.</p>
<p dir="rtl">اما ضحاک پسر مرداس مرد ناپاکی بود. ایرانیان به ضحاک &quot;بیوراسپ&quot; می گفتند. چون هزاران اسب داشت.</p>
<div align="center"><img src="Story_zahhak.jpg" border="0" alt="ضحاک" title="ضحاک" />
    <div><strong>تصویری از ضحاک که از آثار باستانی به دست امده</strong></div>
</div>
<p dir="rtl"><strong>شیطان چگونه ضحاک را فریب داد</strong></p>
<p dir="rtl">یک روز صبح زود شیطان به شکل انسانی که خوبی ضحاک را می خواهد، پیش او رفت. شیطان آن قدر حرف های شیرین گفت و داستان های جالب تعریف کرد تا ضحاک از او خوشش آمد. بعد شیطان به ضحاک گفت که من رازهای زیادی را می دانم که هیچ کس به جز من این رازها را نمی داند. ضحاک به او گفت:&quot;از این رازها به من هم بگو&quot;. شیطان گفت:&quot;به تو هم این رازها را می گویم اما نباید آنها را به کس دیگری بگویی. هرچه هم که من می گویم باید انجام دهی&quot;. ضحاک این شرط ها را قبول کرد.</p>
<p dir="rtl">بعد شیطان گفت:&quot;چرا باید مرداس شاه باشد؟ تو باید پادشاه باشی&quot;. ضحاک اول از این حرف ناراحت شد. ولی شیطان گفت که تو قسم خورده ای که هر چه را که من می گویم انجام دهی. عاقبت ضحاک حرف های شیطان را قبول کرد.</p>
<p dir="rtl">مرداس در خانه اش باغی داشت که هر شب سروتنش را می شست و برای عبادت به آن باغ می رفت. او چراغی هم با خودش نمی برد. یک شب شیطان ضحاک را همراه خودش به آن باغ برد. آنها چاهی بر سر راه مرداس کندند و شیطان روی چاه را با علف پوشاند. آن شب وقتی مرداس به باغ رفت در چاه افتاد و مرد. بعد از مرگ مرداس ضحاک به جایش پادشاه شد.</p>
<p dir="rtl"><strong>نقشه شیطان بعد از پادشاهی ضحاک</strong></p>
<p dir="rtl">وقتی ضحاک شاه شد، شیطان برایش نقشه دیگری کشید. این دفعه شیطان جوان زیبا و خوش سخنی را به کاخ ضحاک فرستاد. جوان به ضحاک گفت:&quot;من آشپزم و می توانم غذاهایی بپزم که شاه هیچ وقت از آنها نخورده است&quot;. ضحاک هم او را رییس آشپزخانه کرد.</p>
<p dir="rtl">در آن زمان ها مردم جانوران را برای خوردن نمی کشتند. آنها مرغ و تخم مرغ و گوشت نمی خوردند. آنها بیشتر نان می خوردند و نان را با مواد مختلف درست می کردند.</p>
<p dir="rtl">اما فرستاده شیطان که آشپز ضحاک شد، کشتن و خوردن جانوران را به ضحاک یاد داد و از آن به بعد مردم هم گوشت خوردند.</p>
<p dir="rtl">جوانی که شیطان پیش ضحاک فرستاده بود، اول از زرده تخم مرغ برای او خوراک درست کرد. بعد از گوشت پرندگان و چهارپایان برایش غذا درست کرد. ضحاک هم با خوشحالی از این غذاها می خورد و به جوان آفرین می گفت.</p>
<p dir="rtl">بعد جوان نقشه جدیدی کشید. او شروع کرد به درست کردن سفره هایی پر از غذاهای جورواجور و بهترین غذاها را برای ضحاک آماده می کرد. روز چهارم که برای ضحاک سفره رنگینی چیده بود، ضحاک به او گفت:&quot;هر آرزویی که داری بگو من برایت برآورده می کنم&quot;. جوان گفت:&quot;من آرزو دارم که تو اجازه بدهی تا شانه هایت را ببوسم و صورت و چشمم را روی شانه های تو بمالم&quot;. ضحاک از این حرف مغرور شد و به جوان گفت:&quot;بیا شانه من را ببوس&quot;. مأمور شیطان هم شانه او را بوسید و پس از این کار ناپدید شد و رفت.</p>
<p dir="rtl">مدتی بعد دو تا مار سیاه از جایی که مأمور شیطان بوسیده بود بیرون آمد. مارها هر روز بزرگ و بزرگ تر می شدند. ضحاک دستور داد که دو تا مار را از ریشه ببرند. اما دوباره دو مار سیاه از شانه های او روییدند. مردم هم از راز دو ماری که از شانه های ضحاک بیرون می آمدند باخبر شدند.</p>
<p dir="rtl"><strong>شیطان در لباس پزشک به دیدن ضحاک می آید</strong></p>
<p dir="rtl">ضحاک پزشکان مشهور را جمع کرد. ولی آنها هر دارویی که درست کردند و به او دادند فایده ای نداشت. این بار هم شیطان در لباس پزشک به دیدن ضحاک آمد. او به ضحاک گفت:&quot;بریدن مارها فایده ای ندارد. تو باید به آنها غذا بدهی تا آرام شوند و تو را اذیت نکنند. غذای این مارها هم مغز سر انسان است. شاید اگر مدتی مغز سر انسان بخورند، خودشان بمیرند. بنابراین دستور بده هر روز دو نفر را بکشند و مغز سرشان را بیرون بیاورند و به مارها بدهند&quot;. پس از این ماجرا به دستور ضحاک هر روز دو انسان را می کشتند و او مغزشان را به مارها می داد. مردم هم از ضحاک می ترسیدند. آنها اوایل می دیدند که هر شب دو جوان در شهر ناپدید می شوند. بعد فهمیدند که هر شب دو جوان را به کاخ ضحاک می برند و مغز سرشان را به مارها می دهند. ولی هیچ کس جرأت اعتراض کردن نداشت.</p>
<p dir="rtl">ضحاک به همین صورت هزار سال پادشاهی کرد. در زمان او دانش و هنر از بین رفت. دیوها آزاد شدند و جادوگری زیاد شد. یکی از کارهایی که او انجام داد کشتن <a href="http://020.ir/%D8%AF%D8%A7%D8%B3%D8%AA%D8%A7%D9%86/%D8%B2%D9%86%D8%AF%DA%AF%DB%8C-%D8%AC%D9%85%D8%B4%DB%8C%D8%AF%D8%8C-%D8%A8%D9%87-%D9%88%D8%AC%D9%88%D8%AF-%D8%A2%D9%88%D8%B1%D9%86%D8%AF%D9%87-%D9%86%D9%88%D8%B1%D9%88%D8%B2-%D9%82%D8%B5%D9%87-%D9%87%D8%A7%DB%8C-%D8%B4%D8%A7%D9%87%D9%86%D8%A7%D9%85%D9%87">جمشید </a>پادشاه ایران بود. ضحاک جمشید را که خودش را خدا نامیده بود کشت و خواهرانش را که اسم یکیشان شهناز و اسم دیگری ارنواز بود به کاخ خودش برد.</p>
<p dir="rtl"><strong>معنی خواب بد ضحاک</strong></p>
<p dir="rtl">چهل سال به پایان زندگی ضحاک مانده بود که او خواب بدی دید. او خواب دید که جوانی گرزی به شکل گاو را به سرش کوبید و جوانی دیگر او را با چرم بست و بعد آن دو با جوانی دیگر، هر سه نفرشان با اسب او را به طرف کوه دماوند بردند. بعد از این کابوس، ضحاک همه دانشمندان و ستاره شناسان و عالمان دینی را جمع کرد تا بگویند خوابش چه معنی ای دارد.</p>
<p dir="rtl">هیچ کدام از این افراد جرأت نکردند معنی خواب ضحاک را به خودش بگویند. تا این که در روز چهارم ضحاک عصبانی شد و گفت:&quot;اگر راستش را نگویید دارتان می زنم&quot;. یکی از موبدان (عالمان دینی آن روزگار) که شجاع تر از بقیه بود گفت:&quot;همه می میرند. کسی به نام<a href="http://020.ir/%D8%AF%D8%A7%D8%B3%D8%AA%D8%A7%D9%86/%D9%81%D8%B1%DB%8C%D8%AF%D9%88%D9%86-%D8%A7%DA%98%D8%AF%D9%87%D8%A7%DA%A9%D8%B4-%D9%82%D8%B5%D9%87-%D9%87%D8%A7%DB%8C-%D8%B4%D8%A7%D9%87%D9%86%D8%A7%D9%85%D9%87">فریدون </a>هم به دنیا می آید که با گرزی فولادی به جنگ تو می آید. گرز را به سرت می کوبد و تو را از کاخ بیرون می آورد. چون تو دایه او را که گاوی مهربان است می کشی. به خاطر همین هم او گرزش را به شکل سر گاو درست می کند. این پسر هنوز به دنیا نیامده&quot;. وقتی ضحاک این حرف را می شنود بیهوش می شود و آن عالم دینی که خواب ضحاک را تعبیر کرده بود هم از فرصت استفاده می کند و فرار می کند.</p>
<p dir="rtl"><strong>ضحاک به دنبال قاتل خودش می گردد</strong></p>
<p dir="rtl">بعد از مدتی ضحاک نشانی های فریدون را به همه جا فرستاد. در همان زمان فریدون هم به دنیا آمد. مادر فریدون وقتی شنید ضحاک به دنبال پسرش می گردد او را به مردی که مورد اعتمادش بود و در کوه زندگی می کرد سپرد. فریدون با خوردن شیر گاوی به نام پرمایه که در آنجا بود زندگی می کرد. پرمایه سه سال به فریدون شیر داد و از او مواظبت کرد.</p>
<p dir="rtl">در همان زمان جاسوسان ضحاک جای فریدون را پیدا کردند و به ضحاک خبر دادند. ضحاک هم فوری به صحرایی که فریدون در آن بود رفت. اما او را پیدا نکرد. چون فریدون به کوه رفته بود. ضحاک هم پرمایه را کشت و دستور داد که خانه ای که فریدون در آن زندگی می کرد را آتش بزنند. وقتی فریدون 16 ساله شد از کوه پایین آمد، پیش مادرش رفت و داستان زندگیش را از او پرسید.</p>
<p dir="rtl">فریدون وقتی داستان زندگی خودش و بلایی را که ضحاک بر سر پرمایه و پدرش آورده بود شنید تصمیم گرفت به جنگ ضحاک برود. او به یاد پرمایه به آهنگران گفت که برایش گرزی به شکل سر گاومیش درست کنند. برادرانش که از او بزرگ تر بودند هم او را همراهی می کردند.</p>
<p dir="rtl"><strong>مردم بر ضد ضحاک به پا می خیزند</strong></p>
<p dir="rtl">در همین زمان ضحاک که می دانست فریدون جوانی شده به فکر راه حلی افتاد. او تصمیم گرفت عهدنامه ای بنویسد که همه بزرگان آن را امضا کنند. این عهدنامه می گفت که ضحاک در ایران و سایر سرزمین ها جز خوبی کاری نکرده تا اگر فریدون پیدایش شد این عهدنامه را نشانش بدهد و به او بگوید که آدم خوبی بوده. همه از ترس آن را امضا کردند. اما آهنگری به نام <a href="http://020.ir/%D8%AF%D8%A7%D8%B3%D8%AA%D8%A7%D9%86/%D8%AF%D8%A7%D8%B3%D8%AA%D8%A7%D9%86-%DA%A9%D8%A7%D9%88%D9%87-%D8%A2%D9%87%D9%86%DA%AF%D8%B1-%D9%88-%D8%AF%D8%B1%D9%81%D8%B4-%DA%A9%D8%A7%D9%88%DB%8C%D8%A7%D9%86%DB%8C-%D9%82%D8%B5%D9%87-%D9%87%D8%A7%DB%8C-%D8%B4%D8%A7%D9%87%D9%86%D8%A7%D9%85%D9%87">کاوه</a> که با داد و بیداد وارد کاخ شد، عهدنامه را پاره کرد. او مردم را به دور خودش جمع کرد و بر ضد ضحاک به پا خواست.</p>
<p dir="rtl">در ساعتی که شگون داشت سپاه فریدون به سوی شهر اعراب که محل پادشاهی ضحاک در آن بود به راه افتادند. پیام آور ایزدی هم به فریدون چیزهای زیادی آموخت.</p>
<p dir="rtl">فریدون کاوه آهنگر را فرمانده سپاه کرد. آنها صبر کردند تا شب شد و سپاهیان ضحاک خوابیدند. کاوه آهنگر زیر درفش کاویان و نیزه به دست همراه سپاهش به پیش رفتند تا به اروند رود رسیدند. فریدون از رودبانان خواست تا هر چه که کشتی و قایق دارند بیاورند تا او با سپاهش از رود عبور کنند. ولی آنها گفتند که ضحاک دستور داده هر گروهی که می خواهد از رود عبور کند باید نامه ای با مهر ضحاک داشته باشد. فریدون عصبانی شد. سوار اسبش شد و به داخل رود رفت. سپاهش هم به دنبالش رفتند و همگی از رود گذشتند.</p>
<p dir="rtl"><strong>ضحاک به دام می افتد</strong></p>
<p dir="rtl">فریدون با همان چیزهایی که از پیام آور ایزدی یاد گرفته بود طلسم ضحاک را به نام خدا باطل کرد و تمام جادوگران و دیوها را از بین برد. او خواهران جمشید را هم آزاد کرد. اما خود ضحاک به هندوستان رفته بود. چون که مارهایش دیگر با مغز انسان ها سیر نمی شدند و شیطان هم این بار به او گفته بود که برای درمان باید سروتنش را در خون انسان بشوید. شیطان گفته بود که اگر این کار را بکند حرف ستاره شناسان درباره این که فریدون او را می کشد هم درست از آب در نمی آید.</p>
<p dir="rtl">کمی بعد به ضحاک خبر دادند که فریدون وارد کاخ او شده. ضحاک سپاه خودش و دیوان را جمع کرد و از بیراهه به شهرش برگشت و کاخ خودش را محاصره کرد. فریدون هم اجازه داد که او وارد شهر شود. اما مردم شهر که از ضحاک بدشان می آمد با دیدنش از دیوارها به سوی او و سپاهش سنگ و خشت انداختند.</p>
<p dir="rtl">سرانجام ضحاک از یک راه میان بر وارد کاخ شد. فریدون که پنهانی او را نگاه می کرد گرزش را بالا برد و به سر او زد. فریدون خواست یک بار دیگر گرز را به سر او بکوبد که پیام آور ایزدی ظاهر شد و به او گفت:&quot;مرگ برای ضحاک کم است. او را ببند و به بیابان ببر. در آن جا دو کوه نزدیک به هم می بینی که یک دره تنگ میان آنها است. ضحاک را در آن کوه ببند و اجازه نده کسی او را ببیند&quot;.</p>
<p dir="rtl">ضحاک را درست مثل خوابی که دیده بود با چرم شیر محکم بستند. او را پشت اسبی انداختند و به راه افتادند. دوباره پیام آور ایزدی ظاهر شد و از فریدون خواست ضحاک را به کوه دماوند ببرد. فریدون بر اساس گفته سروش او را به غاری برد. میخ های بلندی آوردند و دست ضحاک را به کوه بستند. طوری که نه پایش بر زمین باشد و نه دستش به کوه و همان جا آویزان بماند.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">مادری که کوچک ترین فرزندش در یک کشور اروپایی متولد شده می‌گوید: «با تولد فرزندم مددکاران بیمارستان سه کتاب به من دادند و آموزش دادند که چگونه این کتاب‌ها را برایش بخوانم. من در مدت سه‌ماه، هر روز براساس آموزش‌هایی که آنها به من داده بودند، این کتاب‌ها را برای بچه‌ام می‌خواندم. نتیجه خیلی جالب بود. چون بعد از سه ماه وقتی مددکاران به خانه آمدند، بچه‌ام به آزمون‌هایی که آنها از کتاب‌ها انجام می‌دادند، واکنش نشان داد. مددکاران بعد از این آزمون سه کتاب دیگر به من دادند».<br />
  <br />
  این نمونه نشان می‌دهد که کمک به مادران و آموزش آنها در زمینه کتابخوانی برای کودکان و قرار دادن کتاب در دسترس آنها دست کم در مناطقی که کمتر به کتاب دسترسی دارند می‌تواند فرهنگ کتابخوانی را به میزان زیادی گسترش دهد. پس از آن هم می‌توان این روند را در مهد کودک‌ها، مدارس و دوره دانشگاه ادامه داد.<br />
  <br />
  در کشورهایی که درصد کتابخوان‌ها در آنها زیاد است کتابخوانی از بدو تولد آغاز می‌شود و این روند در مهدکودک‌ها، مدارس، دانشگاه‌ها و رسانه‌ها هم به‌طور جدی دنبال می‌شود. به‌عنوان مثال در این کشورها در دوره مدرسه دانش‌آموزان در کلاس ادبیات ناچارند چند کتاب از ادبیات قدیم و جدید انتخاب کنند و در طول سال آنها را مطالعه کنند. از هر دانش‌آموز هم به‌طور جداگانه از این کتاب‌ها امتحان گرفته می‌شود. در کلاس‌های درس هم کتاب داستان خوانده می‌شود و دانش‌آموزان به اتفاق معلمان این کتاب‌ها را در کلاس درس تحلیل می‌کنند. نکته جالب این است که دانش‌آموزان از همان ابتدا می‌آموزند که همه کتاب‌ها حتی کتاب‌های کلاسیک و مشهور کشورشان را دربست قبول نکنند و به آنها اجازه داده می‌شود که به این کتاب‌ها انتقاد وارد کنند. به این ترتیب هم کلاس‌های کتابخوانی از حالت خشک خارج می‌شود و هم کودکان و نوجوانان یاد می‌گیرند که ایده‌های جدیدی مطرح کنند و آینده کشورشان را با ایده‌های جدید بسازند. کتابخانه مدارس هم در این کشورها مجهزند. حتی در هر مراسم ویژه‌ای که در مدارس برگزار می‌شود به شیوه‌ای جذاب برای بچه‌ها کتاب خوانده می‌شود.<br />
  <br />
  برای رفع کمبود کتابخانه‌های مدارس می‌توان همان گونه که جهاد مدرسه‌ سازی به کمک آموزش و پرورش آمد، از خیرین خواست که در تأمین کتاب کتابخانه‌های مدارس بویژه در مناطق محروم هم بکوشند.<br />
  <br />
  خوشبختانه هم اینک کتاب‌های جذاب زیادی برای کودکان و نوجوانان ما در بازار موجود است و به راحتی می‌توان کتابخانه‌های مدارس را با کتاب‌های متنوع و مفیدی تجهیز کرد و هم در کلاس‌های ادبیات با کمک آنها جلسات بحث درباره کتاب‌های کلاسیک و جدید را به راه انداخت. کودکان و نوجوانان نیز به کتاب‌های زیادی دسترسی دارند تا از میان آنها کتاب‌های متنوعی را برای مطالعه در طول سال انتخاب کنند.<br />
  <br />
  درضمن ما عاداتی در قبال کتاب و کتابخوانی داشته‌ایم که می‌توانیم آنها را احیا کنیم. به‌عنوان مثال والدین مانند گذشته می‌توانند به هر مناسبتی بویژه تولد به فرزندانشان کتاب هدیه کنند. مدارس هم می‌توانند برای تشویق به دانش‌آموزان کتاب جایزه دهند.<strong><br />
</strong></p>
<p dir="rtl"><strong>تبلیغات به کمک کتابخوانی بشتابد</strong></p>
<p dir="rtl">رسانه‌ها می‌توانند نقش زیادی در زمینه اطلاع‌رسانی درباره کتاب و گسترش کتابخوانی ایفا کنند. اخیراً علاوه بر مطبوعات که معمولاً بخش‌هایی برای نقد و معرفی کتاب دارند، رادیو و تلویزیون هم کارهایی را در زمینه معرفی کتاب شروع کرده‌اند. ولی این برنامه‌ها هنوز جای کار زیادی دارد تا جذاب تر شود. بویژه آن که اگر قرار است کتابخوانی در میان عامه مردم گسترش یابد، لازم است که کتاب‌های جدیدی که امکان اقبال عموم مردم به آنها وجود دارد نیز در کنار کتاب‌های تخصصی معرفی شود. خوشبختانه در کشور ما هر چند که شمارگان کتاب‌ها کم است ولی هر ساله عناوین زیادی کتاب منتشر می‌شود که می‌توانند اقشار مختلف مخاطبان با سلیقه‌های مختلف را به خود جذب کنند. این کار می‌تواند شمارگان کتاب‌ها را هم بالا ببرد.<br />
    <br />
  اطلاع‌رسانی درباره کتاب‌های موجود در بازار یا کتاب‌های جدید، البته به شکل جذاب می‌تواند به والدین در انتخاب کتاب برای بچه‌ها کمک کند.<br />
  <br />
  علاوه بر تأثیری که رسانه‌ها می‌توانند بر گسترش فرهنگ کتابخوانی در کودکان و نوجوانان به جا بگذارند، بقیه مخاطبان رسانه‌ها را هم با تبلیغات جذاب می‌توان به سوی کتابخوانی سوق داد.<br />
  <br />
  این تصور اشتباهی است که مردم در کشورهایی که درصد کتابخوان‌ها در آنها زیاد است تنها با دیدن یک جلد کتاب در کتابفروشی‌ها و یا وجود عناصر جذاب و خلاق در کتاب به سوی آن هجوم می‌برند و یا گاهی صفی برای خرید آن کتاب ایجاد می‌شود، بلکه صنعت تبلیغات بسیار به کمک کتاب می‌آید. در این کشورها در برنامه‌های محبوب و پرطرفدار و در ساعت‌های پربیننده، کتاب‌های جالب و خواندنی به عموم مردم معرفی می‌شود و از نویسندگان این کتاب‌ها دعوت می‌شود تا در مصاحبه‌های جنجالی با مجریان محبوب تلویزیونی درباره کتابشان شرکت کنند. شاید یک راه حل دیگر برای گسترش کتابخوانی در کشور ما گسترش کتابخانه‌های دیجیتال باشد. در حالی که نوجوانان و جوانان ما اقبال خوبی به اینترنت نشان می‌دهند، می‌توان امیدوار بود که گسترش کتابخانه‌های دیجیتال هم بتوانند به کنجکاوی و علاقه آنها برای جست‌و‌جو در اینترنت پاسخ گویند و هم آنها را به کتابخوانی تشویق کنند.<br />
  <br />
  مهندسی که از یکی از دانشگاه‌های اروپایی فارغ‌التحصیل شده تعریف می‌کند که در این دانشگاه با دانشجویی فرانسوی آشنا شد که بدون این که ایران را دیده باشد تاریخ ایران بویژه در دوره هخامنشی را از بر بود و به مطالعه در این زمینه هم ادامه می‌داد. او درباره کتاب‌های جدیدی که درباره تاریخ ایران می‌خواند صحبت می‌کرد و من از این که هیچ چیز درباره تاریخ کشورم نمی‌دانستم شرمنده می‌شدم و او را هم از بابت ناآگاهیم متعجب می‌کردم.<br />
  <br />
  وقتی تک تک ما چیز زیادی از تاریخ و فرهنگ خودمان نمی‌دانیم طبیعی است که در صورتی که در شرایط دفاع از آن برآییم حرف زیادی برای گفتن نداریم. جز آن ما اگر اهل کتاب خواندن نباشیم ممکن است به تعداد زیاد تحصیلکرده دانشگاهی داشته باشیم ولی استراتژیست‌ها و تئوریسین‌های زیادی نخواهیم داشت. کارشناس جامعه‌شناسی‌ای که تنها درس‌های دانشگاهی‌اش را خوانده است نمی‌تواند برای مشکلات جامعه راه حل ارائه دهد. همچنین ما تنها در صورت داشتن کتابخوان‌های حرفه‌ای می‌توانیم برای آینده کشورمان استراتژیست‌های زیادی پرورش دهیم که حتی بتوانند جهان را هم از خود متأثر سازند. رسیدن به این مرحله هم صبر و تلاش هر روزه از سوی همه، از خانواده‌ها گرفته تا نهادهایی که به نوعی می‌توانند به تشویق کتابخوانی کمک کنند را می‌طلبد.</p>
<p dir="rtl">این مطلب پیش از این در روزنامه ایران چاپ شده است.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">زماني فرا مي رسد كه تمامي كتاب هاي خطي جهان از طريق اينترنت در دسترس همگان خواهند بود. همچنين دور نخواهد بود زماني كه كتاب هاي درسي كاغذي از برنامه مدارس حذف شوند و دانش آموزان درس هاي خود را از طريق اينترنت بگيرند. از هم اينك <a href="http://www.020.ir/index.php?option=com_content&amp;view=article&amp;id=528:2008-10-29-08-09-20&amp;catid=56&amp;Itemid=39">كتابخانه هاي ديجيتال</a>ي به خوانندگانشان كتاب كرايه مي دهند و افراد كتابخوان را از مراجعه به كتابخانه ها بي نياز مي كنند. چراكه با توليد يك نرم افزار امكان تهيه نسخه‌هايي ديجيتالي وجود دارد كه مي‌توان براي آنها تاريخ مصرف تعيين كرد. دستگاه هاي الكترونيكي اي كه به ‌عنوان كتابخانه شخصي كتاب‌هاي ديجيتال به فروش مي‌رسد هم با اقبال شهروندان كشورهاي مختلف مواجه شده. و به اين ترتيب ميليون ها نسخه كتاب ديجيتال هم براي كتابخانه هاي شخصي خريداري شده است. به اين ترتيب حوزه نشر ديجيتالي به سرعت در حال اشغال بخشي از حوزه نشر كتاب هاي چاپي است. در ميان كشورهاي جهان اين كشور ژاپن است كه در آن كتاب هاي ديجيتال بيش از بقيه كشورها وارد حوزه نشر شده اند و در حال حاضر حدود سه درصد از كتاب هاي منتشر شده را تشكيل مي دهند.</p>
<p dir="rtl">البته گسترش حوزه نشر كتاب هاي ديجيتال به معناي حذف كتاب هاي چاپي نخواهد بود. دست كم در مورد كتاب هاي ادبي، شعر و رمان، افراد كتابخوان دوست دارند كه كتابي چاپي را در دست بگيرند و با تفكر مطالعه كنند. مسلماً اين افراد دوست ندارند كه اشعار حافظ يا رمان هاي ادبي را در رايانه بخوانند يا به جاي كتابي با صحافي زيبا، كاغذهايي با مطالب پرينت گرفته شده در دست بگيرند. آنها بيشتر دوست دارند ميان قفسه كتابخانه ها و كتاب فروشي ها پرسه بزنند و با تورق، كتاب مورد علاقه شان را انتخاب كنند. در زمينه هنري  هم كتاب هاي ديجيتالي پاسخگوي نيازهاي خوانندگان نيستند. بنابراين بي شك دست كم در آينده نزديك كتاب هاي چاپي و كتابخانه هاي سنتي همچنان اهميتشان را حفظ مي كنند. منتها در زمينه هايي نظير موضوعات علمي و دانشگاهي، فرهنگ لغات و دانش نامه ها، اين كتاب هاي ديجيتال هستند كه اقبال بيشتري پيدا كرده اند و با قدرت و سرعت مي آيند تا جاي كتاب هاي چاپي را بگيرند.</p>
<p dir="rtl">با افزايش اقبال به سوي كتاب هاي ديجيتالي ابزارهاي متن خوان نيز در حال پيشرفته تر شدن و گسترشند. اين متن خوان ها براي خواندن نشريات و كتاب ها و ساير متن هاي نوشتاري مورد استفاده قرار مي گيرند.</p>
<p dir="rtl"><strong>مزايايي كه موجب استقبال از كتاب هاي ديجيتال شده اند</strong></p>
<p dir="rtl">با وجود انبوه كتاب هاي ديجيتال در اينترنت و كتابخانه هايي كه كتاب كرايه مي دهند، تنها با يك رايانه مي توان به تمام دانشي كه از ابتداي تاريخ بشر به وجود آمده است دسترسي پيدا كرد.</p>
<p dir="rtl">در كشور ما هم كتاب هاي ديجيتال با استقبال مواجه شده اند. گسترش حوزه كتاب هاي ديجيتال براي كشور پهناور و پرجمعيتي مانند ايران راه مناسبي براي دسترسي همگان به كتاب و دانش و اطلاعات است. چراكه ديگر نياز نيست كتابخانه هاي متعدد با هزينه هاي زياد ايجاد شود، يا هزينه زيادي براي چاپ كتاب پرداخت شود و يا انبوهي از كتاب ها مسيرهاي طولاني را بپيمايند تا به دست مصرف كنندگان برسند.</p>
<p dir="rtl">در حال حاضر انبوهي از كتاب هاي ديجيتال به زبان فارسي در اينترنت وجود دارد. مراكز مختلفي در حال ايجاد يا گسترش كتابخانه هاي ديجيتال هستند كه از جمله آنها مي توان كتابخانه ملي را نام برد. در كشور ما اصطلاح مدارس هوشمند نيز درباره مدارسي به كار مي رود كه در آنها اينترنت نقش برجسته اي دارد.</p>
<p dir="rtl">علاقه كاربران ايراني به ويژه نسل جوان و نوجوان به اينترنت هم آينده خوبي را براي كتاب هاي ديجيتال ترسيم مي كند. شايد حتي به اين وسيله بتوان ميزان مطالعه را بالا برد. اما دسترسي به تمامي علوم و ادبيات جهان از طريق كتاب هاي ديجيتال به ايجاد تمهيدات و سرمايه گذاري هاي اوليه اي نياز دارد. وگرنه كتاب هاي ديجيتال در آينده نزديك نخواهند توانست نقشي را كه در جهان برايشان ترسيم شده است ايفا كنند.</p>
<p dir="rtl">يكي از موضوعاتي كه نشان مي دهد كتاب هاي ديجيتال در كشور ما هنوز جايگاه جدي خود را پيدا نكرده اند اين است كه هنوز چندان بحث هاي جدي اي كه در زمينه كپي رايت كتاب هاي ديجيتال در كشورهاي پيشرفته درگرفته در كشور ما به راه نيفتاده است. در كشور ما شكاف ديجيتال بين مناطق مختلف كشور، روستاها و شهرها و مناطق بالاي شهر و پايين شهر هم مانع گسترش بهره گيري از كتاب هاي ديجيتال است. براي حل اين مشكل لازم است تمهيداتي انديشيده شود تا همه از امكانات رايانه اي و اينترنت برخوردار شوند. در اين صورت دولت در آينده راحت تر مي تواند از موهبت پيشرفت هاي ديجيتال بهره مند شود و همپاي كشورهاي جهان تغييرات مورد نظر خود را اعمال مي كند. به عنوان مثال در حالي كه در كشور ما هر ساله مبالغ هنگفتي صرف چاپ كتاب هاي درسي مي شود، كشوري نظير آمريكا در حال حذف كتاب هاي درسي چاپي است. همچنين با استفاده از امكانات كتاب هاي ديجيتال دولت مي تواند تمام آحاد مردم را در دورافتاده ترين مناطق كشور تحت پوشش تعليم و تربيت قرار دهد بي آن كه ناچار باشد با صرف هزينه زياد به احداث مدرسه و كلاس در اين مناطق بپردازد.</p>
<p dir="rtl">آن چه كه نشان مي دهد چه اندازه كتاب هاي ديجيتال براي دولت ها و مردم صرفه اقتصادي دارند اين است كه به دنبال بحران اقتصادي اخير در اروپا و آمريكا تمايل به انتشار كتاب هاي ديجيتال از سوي ناشران بيشتر شده است و بازار آن هم رونق بيشتري گرفته است. به ويژه اين تغيير رويكرد از كتاب هاي چاپي به كتاب هاي ديجيتالي در عرصه كتاب هاي علمي و دانشگاهي بيشتر مشهود بوده است.</p>
<p dir="rtl">از جمله ويژگي هاي مثبت كتاب هاي ديجيتال اين است كه براي آنها هزينه چاپ و حواشي مربوط به آن وجود ندارد. همچنين ناشران و نويسندگان قادرند سريع و با هزينه كم يك كتاب را اصلاح و ويرايش كنند. در حالي كه اصلاح يك صفحه در كتاب چاپي مستلزم چاپ مجدد آن است. حتي مي توان به كتاب هاي الكترونيك هر زمان كه تشخيص داده شود عكس ها و حتي تصاوير مناسب اعم از انيميشن و ... را افزود. در مورد كتاب هاي ديجيتالي لازم نيست كه ناشران مانند كتاب هاي چاپي، محلي را به انبار كردن كتاب ها اختصاص دهند يا هزينه انبارداري بپردازند. در حالي كه ممكن است در طول زمان به اين كتاب ها به خاطر رطوبت و گرما و غيره هم آسيب برسد.</p>
<p dir="rtl">درضمن موضوع ناياب شدن يك كتاب به خاطر حجم تقاضا براي آن هم به وجود نمي آيد. همچنين افراد كتابخوان مي توانند در هر نقطه اي از كشور يا جهان به يك كتاب دسترسي پيدا كنند و لازم نيست كه ناشر هزينه زيادي بابت انتقال كتاب ها به بازار مصرف بپردازد. البته ناشران كتاب هاي ديجيتالي هم بايد هزينه هاي خاص اين كتاب ها را بپردازند. از مزاياي كتاب هاي ديجيتال كاهش هزينه هاي توليد و چاپ كتاب است و ناشران كتاب هاي الكترونيكي لازم نيست كه كتابي را با تيراژ بالا چاپ كنند. اما به هر حال خريد فضا در وب و طراحي گرافيكي و نگهداري كتاب در سايت و خريد برنامه هاي لازم و ... مسلماً هزينه هايي براي ناشر دارد. اما نكته اين است كه بسياري از هزينه هاي كتاب ديجيتالي براي ناشر همان يك بار است و در بسياري از موارد لازم نيست براي هر كتاب هزينه جداگانه اي پرداخت شود. در كنار اينها مي توان از امكان داشتن كتاب هاي صوتي نيز برخوردار شد. به عبارتي لازم نيست كه كتاب بخوانيد بلكه كتاب برايتان خوانده مي شود.  </p>
<p dir="rtl">موضوع كتاب هاي ديجيتال از چنان اهميتي برخوردار است كه تمام 27 كشور عضو اتحاديه اروپايي با هم در حال راه اندازي كتابخانه ديجيتال اروپا هستند. آنها مي خواهند تا سال 2010، شش ميليون سند خود را ديجيتالي كنند و آنها را در يك شبكه بزرگ قرار دهند.</p>
<p dir="rtl">&nbsp;</p>
<p dir="rtl">&nbsp;</p>
<div dir="rtl" align="right"><br />
    <img src="Story_books.jpg" border="0" alt="کتاب ها" title="کتاب ها" align="left" />تحقيق كار سختى است. پيدا كردن منابع، مطالعه آنها، يادداشت بردارى و استنتاج، علاقه و پشتكار زيادى مى طلبد. تازه اين در شرايطى است كه محقق به سهولت به منابع زيادى دسترسى داشته باشد؛ اگرنه اگر قرار باشد كه او بيشتر وقتش را براى پيدا كردن منابع در كتابخانه هاى دانشگاه ها سرگردان شود و يا از طريق اينترنت نتواند به مقالات كامل دست پيدا كند، كار تحقيق حتى به كارى توانفرسا تبديل مى شود.<br />
</div>
<div align="right"> </div>
<div dir="rtl" align="right">از زمانى كه اينترنت گسترش پيدا كرده، كتابخانه ها مفهوم گذشته شان را از دست داده اند و ديگر كتابخانه ها تنها محلى براى گردآورى نسخه كتاب ها نيستند. هرچند كه اين كاركرد هنوز اهميت خودش را حفظ كرده است. بلكه مراجعه كنندگان به كتابخانه ها علاوه بر كتاب هاى چاپى، لازم است كه به كتابخانه هاى آنلاين نيز دسترسى داشته باشند. اين موضوع براى كتابخانه هاى دانشگاهى اهميت به مراتب بيشترى دارد.<br />
</div>
<div align="right"> </div>
<div dir="rtl" align="right">حالا محققى را تصور كنيد كه به كتابخانه دانشگاهى مراجعه مى كند. منظور، كتابخانه اى از شمار كتابخانه هاى معتبرترين دانشگاه هاى دولتى كشور است. وى پس از مراجعه مى بيند كه كتابخانه دانشگاه كتاب مرجع مهمى را ندارد و يا اين كتاب مرجع قديمى شده است. اگر خوش شانس باشد و كتاب مرجع چاپى موردنظرش را پيدا كند، مى بيند كه صفحه مهمى كنده شده و يا اين صفحه بشدت كثيف و يا تاخورده است. او در مسير تحقيقاتش كتابخانه دانشگاهى را پيدا مى كند كه مجموعه اى از مجلات علمى مرجع را خريدارى مى كند. ولى وقتى به سراغ آنها مى رود مى بيند كه اين مجلات پاره پاره شده اند و نسخه هاى مجلات بدون ترتيب، سر و ته و قر و قاطى چيده شده اند و روى آنها خاك نشسته است.<br />
</div>
<div dir="rtl" align="right"> </div>
<div dir="rtl" align="right">وقتى مى خواهد از طريق اينترنت كتابخانه دانشگاه هم سايت هاى علمى موردنظرش را باز كند، مأيوس مى شود. چون كتابخانه دانشگاه به دلايلى كه احتمالاً از مهم ترين آنها نپرداختن پول است، امكان دسترسى به سايت هاى مرجع را براى محققان و دانشجويان فراهم نكرده است.<br />
</div>
<div dir="rtl" align="right"> </div>
<div dir="rtl" align="right">يك دانشجوى دانشگاه تهران كه تز دكترايش را مى نويسد، مى گويد: «مقالاتى كه از طريق اينترنت دانشگاه پيدا مى كنيم، خلاصه مقالات هستند و كامل نيستند. برخى استادان هم استفاده از خلاصه مقالات را قبول نمى كنند. زمانى سايت خود دانشگاه اين دسته از مقالات را به طور كامل ارائه مى داد، ولى مدتى است كه اين كار را انجام نمى دهد. طبيعى است كه براى انجام كار پژوهشى از دانشگاه انتظار داريم كه مقالات و نشريات جديد را در اختيارمان قرار دهد ولى اين اتفاق نمى افتد و همه به خلاصه مقالات اكتفا مى كنند. در زمينه كتاب هاى مرجع هم مشكلاتى وجود دارد. من براى نوشتن تز دكترايم به كتاب مرجع سال ۲۰۰۷ نياز دارم. در حالى كه كتابخانه دانشگاه چاپ سال ۲۰۰۲ اين كتاب مرجع را دارد!» <br />
</div>
<div dir="rtl" align="right"> </div>
<div dir="rtl" align="right">دكتر محمد يلپانى استاد سابق دانشگاه صنعتى شريف نيز از جمله محققانى است كه در مسير تحقيقاتش با مشكلات زيادى مواجه شده است. وى اين مشكلات را در معتبرترين دانشگاه ها و دانشكده هاى كشور از جمله بخش داروسازى كتابخانه دانشكده علوم دانشگاه تهران، دانشگاه شهيد بهشتى، دانشگاه صنعتى اصفهان و دانشگاه مازندران كه كتاب هاى شيمى و فيزيك آن زمانى زير نظر خودش خريدارى شده مشاهده كرده است.<br />
</div>
<div dir="rtl" align="right"> </div>
<div dir="rtl" align="right">وى مى گويد: «محقق به كتاب هاى مرجع نياز دارد. وى در جست وجوى منبع اطلاعاتى بايد از كتابى به كتاب ديگر هدايت شود. ولى اين اتفاق نمى افتد چون كه كتاب مرجع پيدا نمى شود. ما در رشته شيمى دو سه تا منبع اصلى داريم كه تمام اطلاعات درباره اين كه مواد چگونه ساخته مى شوند، چه كاربردهايى دارند و داراى چه خواصى هستند را در خود دارند. يكى از اين منابع اصلش مربوط به سال ۱۹۰۷ است كه هر هفته يا دو هفته يك بار يك جلد جديد و به روز شده آن منتشر مى شود. به سال هاى آخر اين كتاب مرجع از طريق اينترنت و به شرط پرداخت پول مى توان دسترسى پيدا كرد. ولى ما نمى توانيم از اين كتاب به صورت آنلاين بهره مند شويم. واقعيت اين است كه دانشگاه هاى ما در جاهاى كم هزينه عضو شده اند. ولى براى دريافت مراجع قديمى هزينه اى نپرداخته اند. همچنين مى دانيم كه دانشكده اى تمام مجلات را از ابتدا جمع آورى كرده است ولى وقتى در مسير تحقيقات به اين دانشكده مراجعه مى كنيم مى بينيم كه مجلات پاره پاره هستند و قروقاطى چيده شده اند.از آنجايى كه سخت است همه دانشگاه ها بهترين كتابخانه را داشته باشند براى حل مشكلات تصميم گرفته شده كه دو كتابخانه منطقه اى يكى در دانشگاه شيراز و ديگرى در دانشگاه تربيت مدرس در نظر گرفته شود كه مجلات را خريدارى كنند و در نتيجه هفت، هشت سال است كه ساير دانشگاه ها مجلات را نمى خرند. منتها دانشگاه تربيت مدرس دانشگاه جديدى است و مجلات قديمى را ندارد و وقتى به اين مجلات مراجعه مى كنيم تازه بايد راه بيفتيم و ببينيم كدام يك از كتابخانه ها جلدهاى قديمى تر را دارند. همچنين در مورد مجلات الكترونيك لازم است هزينه اى به شركت هاى انتشاراتى تجارى پرداخت شود تا آنها اجازه استفاده از اين مطالب را به فرد يا به جمع بدهند كه از اين نظر هم تغذيه نمى شويم. اين در حالى است كه در خارج از كشور حتى در كتابخانه عمومى هم مى توان بلافاصله اطلاعات را از هر رشته اى از طريق رايانه به دست آورد. اگر هم كار با سيستم را بلد نباشيم از كتابداران خواهش مى كنيم كمك كنند. در حالى كه كتابداران ما هم به اندازه كافى تعليم داده نشده اند».<br />
</div>
<div dir="rtl" align="right"> </div>
<div dir="rtl" align="right">وى مى افزايد: «اگر مى خواهيم محقق پرورش دهيم و محقق بدون مشكل كار تحقيقاتى اش را انجام دهد، بايد اطلاعات را در يك جا جمع كنيم و در اختيارش قرار دهيم و اينجا جايى باشد كه كتابداران واردى داشته باشد و آنها دانشجو يا محقق را به خوبى راهنمايى كنند. اين مركز مى تواند كتابخانه ملى يا خود دانشگاه تربيت مدرس باشد.»<br />
</div>
<div dir="rtl" align="right"> </div>
<div dir="rtl" align="right"><strong>براى بهبود وضع كتابخانه هاى دانشگاهى راه حل وجود دارد</strong><br />
  ممكن است تاكنون كسى چندان به اهميت كتابخانه هاى دانشگاه ها توجه نكرده باشد. ولى واقعيت اين است كه اگر محققان و دانشجويان مستعد ايرانى امكان اين را پيدا نكنند كه به راحتى از طريق كتابخانه هاى دانشگاه ها به منابع علمى مورد نيازشان دسترسى پيدا كنند، ترجيح مى دهند براى تعقيب رشته مورد نظرشان راهى دانشگاه هاى خارج از كشور شوند و در نتيجه تحقيقات خود را به نام آن دانشگاه ها ثبت مى كنند و طبيعتاً از نتيجه تحقيقات آنها نيز كشورهاى خارجى بهره مند مى شوند.<br />
</div>
<div dir="rtl" align="right"> </div>
<div dir="rtl" align="right">اين در حالى است كه با صرف بودجه و اصلاح شيوه مديريت كتابخانه هاى دانشگاه ها و به كارگيرى كتابداران مجرب، در حالى كه خوشبختانه دوساله تعداد زيادى از آنها در دانشگاه هاى كشور تربيت مى شوند، مى توان از چنين عواقبى جلوگيرى كرد.<br />
</div>
<div dir="rtl" align="right"> </div>
<div dir="rtl" align="right">بسيارى از مشكلاتى كه از نظر تأمين منابع اطلاعاتى وجود دارد را با ايجاد ارتباط صحيح بين دانشگاه هاى مختلف مى توان حل كرد. ولى لازمه اين كار مديريت صحيح و كتابداران با انگيزه است. كتابخانه هاى دانشگاه ها مى توانند يكديگر را از امكانات و خدمات يكديگر آگاه كنند و بين خود به مبادله منابع و اطلاعات بپردازند. در حالى كه بسيارى از كتابخانه ها فكر مى كنند اين كار براى آنها توليد زحمت مى كند. به اين ترتيب اگر برنامه ريزى مناسبى انجام شود و كاركنان آموزش ببينند مى توان برخى از مشكلات را ازجلوى پاى محققان برداشت تا آنها در كتابخانه هاى مختلف سرگردان نشوند. در حالى كه آنچه كه ما اكنون داريم مجموعه اى از كتابخانه هاى دانشگاهى است كه هر يك به طور پراكنده بخشى از منابع را در اختيار دارند و اين منابع را در اختيار ساير كتابخانه ها قرار نمى دهند و هيچ هماهنگى و همكارى اى هم بين آنها وجود ندارد. در حالى كه همكارى و هماهنگى مى تواند بسيارى از مشكلات را حل كند. در كشورهاى پيشرفته كتابداران مجرب اين وظيفه را به عهده گرفته اند و سيستم هاى همكارى بين كتابخانه ها را برقرار كرده اند.</div>
<div dir="rtl" align="right"> </div>
<div dir="rtl" align="right">طبيعى است كه براى حل مشكلات كتابخانه هاى دانشگاه ها توجه بيشتر دولت به تأمين منابع مالى آنها اهميت زيادى دارد.<br />
</div>
<div dir="rtl" align="right"> </div>
<div dir="rtl" align="right">دكتر يلپانى پس از سال ها تحقيق به اين نتيجه رسيده كه در كشور ما متأسفانه كتاب و كتابخانه ابهت لازم راندارد. وى درباره برخى از دلايلى كه كتابخانه هاى دانشگاه ها و در پى آن محققان را با مشكل مواجه كرده، مى گويد: يك عامل اين است كه در مدارس كار تحقيقى چندانى انجام نمى شود و دانشجويان هم در خانه از ابتدا چندان با كتاب مواجه نشده اند. در نتيجه وقتى كتابى را در دستشان مى گيرند تا مى كنند و كتاب پاره مى شود و اين بلا را سر كتاب هاى دانشگاه هم مى آورند. از طرف ديگر لازم است استادان بيشتر در كار كتابخانه دخالت داده شوند و كتابداران را راهنمايى كنند. حتى لازم است كه يك نفر از اساتيد به طور مداوم در كتابخانه دانشگاه حضور داشته باشد و روش استفاده از منابع را به كتابداران و محققان آموزش دهد.<br />
</div>
<div dir="rtl" align="right"> </div>
<div dir="rtl" align="right">از طرفى دسترسى به كتابداران متخصص در هر رشه دانشگاهى در كتابخانه دانشگاه ضرورى است. چنين كسى بايد درباره هر تخصصى اطلاعات داشته باشد. در حالى كه بسيارى از كتابداران كتابخانه هاى دانشگاه هاى ما اين تخصص ها را طى نكرده اند. اگر مى خواهيم آنگونه كه همه آرزو داريم تحقيق، بهاى لازم را در كشورمان داشته باشد، لازم است كه رسيدگى به وضع كتابخانه هاى دانشگاه ها را در اولويت قرار دهيم.<br />
</div>
<div dir="rtl" align="right"> </div>
<div dir="rtl" align="right">كتابخانه هاى دانشگاهى مجهز، دانشجويان را با انگيزه مى كند، ميزان تحقيقات را افزايش مى دهد و حتى به صنايع كمك مى كند تا با استفاده از تحقيقات محققان توليداتشان را افزايش و كيفيت آنها را بهبود بخشند.</div>
<p dir="rtl">&nbsp;</p>
<p dir="rtl">&nbsp;</p>
<p dir="rtl">رمان تام ساير كه در سال 1876 منتشر شد، نمونه اي از شخصیتی را به تصویر می کشد كه هر كسي مي خواهد شبيه به او باشد. آزاد،‌ ماجراجو، اخلاقي و باهوش. او در قلب جنوب آمريكا يعني در ميسوري متولد شد. تام خيلي شبيه به شخصيت خود مؤلف كتاب است. نویسنده کتاب یعنی ساموئل كلمنس (بيشتر به نام <a href="http://www.020.ir/index.php?option=com_content&amp;view=article&amp;id=729:2008-12-08-15-33-06&amp;catid=68&amp;Itemid=40">مارك تواين</a> شناخته مي شود) يك پسر رؤيايي،‌ با حس قوي تشخيص درست از غلط بوده است. تام يك بچه يتيم است كه با عمه اش پالي و بچه هاي عمه اش زندگي مي كند و شيفته اين است كه هاكي بازي كند و همين طور بتواند به ماهي گيري برود.</p>
<p dir="rtl">عمه اش تلاش مي كند تا او را رام و سربراه كند. او را به كليسا مي برد و نافرماني ها و كله شقي هايش را مجازات مي كند. دوشنبه ها براي تام بدترين روزها (در بسیاری از کشورها شروع هفته از روز دوشنبه است). چون كه يك هفته كسل كننده همراه با درس و مشق پيش رويش است.</p>
<p dir="rtl">در يك دوشنبه خاص قلب تام فرو مي ريزد. چراكه شاگرد جديدي به نام &quot;بكي تاچر&quot; به مدرسه مي آيد و تام شيفته او مي شود.</p>
<p dir="rtl">يك شب تام با <a href="http://www.020.ir/index.php?option=com_content&amp;view=article&amp;id=741:2008-12-17-07-53-42&amp;catid=68&amp;Itemid=40">هاكلبرفين</a> بيرون مي رود و آنها شاهد قتلي در گورستان مي شوند. آنها مي بينند كه بحثي بين &quot;ماف پاتر&quot; و &quot;دكتر رابينسون&quot; در مي گيرد و سرخ پوستی به نام اینجون جو هم دكتر را مي كشد و چاقو را در دست پاتر مي گذارد. پاتر هوشيار مي شود و فكر مي كند كه دكتر رابينسون را او كشته است و از جو خواهش مي كند كه ماجرا را به هيچ كس نگويد و دو نفري از صحنه جنايت فرار مي كنند.</p>
<p dir="rtl">هاك و تام تصميم مي گيرند تا اين راز را نگه دارند و با خونشان قسم مي خورند. صبح بعد عمه اش بر سرش فرياد مي زد و تام دوباره به مدرسه و بكي و حال و هواي سابق برمي گردد. بدن بي جان دكتر و چاقوي خوني به زودي كشف مي شود و شهر دچار آشفتگي مي شود. پاتر گير مي افتد و از جو مي خواهد كه به او كمك كند. اما جو اجازه مي دهد كه او را دستگير كنند. تام انباشته از احساس گناه است و احساس رهاشدگي و بي ياوري مي كند.</p>
<p dir="rtl">هاك و تام با يك جفت الوار پارو مي زنند تا به جزيره اي درميانه رودخانه بروند و شب را در آن جا بخوابند. آنها صبح روز بعد صداي تير مي شنوند و كشف مي كنند كه مردم شهر دنبال آنها كسي مي گردند كه غرق شده. همچنين توپ آتش مي شود تا بدن ها به سطح آب بيايد. بر تام روشن مي شود كه همه دنبال او مي گردند. آنها به مردم شهر اجازه مي دهند كه باور كنند آنها مرده اند. اما تام شب هنگامي كه عمه پالي خواب است به ديدن او مي رود.</p>
<p dir="rtl">سپس مراسم سوگواري برايشان برگزار مي شود و تام و هاك خودشان به ديدن مراسم خودشان مي روند و چيزهاي جالبي كه درباره شان گفته مي شود را گوش مي دهند. در پايان مراسم آنها با چشماني اشكبار و با احساس گناه از بالكن سرازير مي شوند و مشخص مي شود كه آنها هنوز زنده اند.</p>
<p dir="rtl">تام به مدرسه برمي گردد و بكي را از يك تنبيه نجات مي دهد. چراكه بكي به طور تصادفي كتاب آناتومي  مدير آموزشگاه را پاره مي كند. به اين ترتيب تام سرزنش مي شود و كتك مي خورد و بكي كه مدتي بود رابطه اش با تام تيره شده بود دوباره عاشق تام مي شود.</p>
<p dir="rtl">تعطيلات تابستاني بچه ها از مدرسه آزاد مي شوند. اما تام سرخك مي گيرد و بخشي از تعطيلاتش به هدر مي رود. علاوه بر اين بكي هم با خانواده اش براي مدتي از شهر مي روند.</p>
<p dir="rtl">وقتي تام خوب مي شود همان موقعي است كه جلسه محاكمه ماف پاتر هم برگزار مي شود و تام با شجاعت شهادت مي دهد كه اينجون جو را ديده كه دكتر رابينسون را كشته نه ماف پاتر را. اينجون جو فرار مي كند و پاتر آزاد مي شود و تام قهرمان مي شود. كمي بعدتر در آن تابستان، موقعي كه تام و هاك بازي رابين هود را انجام مي دادند به بالاي خانه اي رفتند كه آن را خانه تبهكاران مي ناميدند و وارد آن شدند و فهميدند كه اينجون جو و شريكش مقداري مال دزدي را نزديك آنجا دفن كردند و نقشه دارند بلافاصله بعد از آخرين كارشان به تگزاس بروند.</p>
<p dir="rtl">پيش از اين كه تام بتواند اين ماجرا را به كسي بگويد با ديدن بكي كه از تعطيلات برگشته غافلگير مي شود و خانواده بكي پيك نيكي ترتيب مي دهد. تام و بكي غارهايي را نزديك مكان پيك نيك كشف مي كنند اما در آن گم مي شوند. تام به بكي اطمينان مي دهد كه ديگران دنبال آنها مي گردند و نخ بادبادك را از جيبش در مي آورد تا به عنوان راهنما از آن استفاده كند و سعي مي كند تا راه خروج را پيدا كند. اما آن چه كه آنها پيدا مي كنند اينجون جو است كه در غار قايم شده. تام سعي مي كند تا راه فرار را به خارج پيدا كند و در دوي آنها تام و بكي  نيروي تازه اي پيدا مي كنند تا راه خروج را پيدا كنند. بعد از چند روز تام مي فهمد كه قاضي تاچر پدر بكي غار را مهر و موم كرده. تام فاش مي كند كه اينجين جو در غار است و تعقيب جنايتكار از نو آغار مي شود. قاتل چند روز بعد پيدا مي شود. در حالي كه از گرسنگي مرده بود. حالا تام و هاك مي توانند نفسي به راحتي بكشند. پسرها محل اموال دزدي را پيدا مي كنند و ثروتمند مي شوند و يك بار ديگر به عنوان قهرمان شهر مطرح مي شوند. تواين داستانش را به اين ترتيب تمام مي كند كه بيشتر شخصيت ها خوشحال هستند.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">رمان شاهزاده و گدا نوشته <a href="http://www.020.ir/index.php?option=com_content&amp;view=article&amp;id=729:2008-12-08-15-33-06&amp;catid=68&amp;Itemid=40">مارك تواين</a> يك رمان تاريخي است كه نابرابري هاي طبقاتی و سيستم قضايي ناعادلانه را در زمان سلسله تئودورهاي انگليس نشان مي دهد. اين داستان،‌ در سال 1547 رخ داده است. هم سلسله تئودورها، هم هنري هشتم و هم شاهزاده ادوارد واقعاً وجود داشته اند.</p>
<p dir="rtl"><strong>خلاصه رمان به اين شرح است:</strong></p>
<p dir="rtl">تام كنتي Tom Canty  كوچك ترين پسر يك خانواده گدا است وبنابراين با آدم هايي كه جامعه آنها را پس زده زندگي مي كند. او هميشه در فكر زندگي بهتر است و كشيش محلي هم او را تشويق مي كند و به او خواندن و نوشتن ياد داده است.</p>
<p dir="rtl">يك روز که تام اطراف دروازه هاي قصر پرسه مي زد شاهزاده کم سالی را مي بيند. نگهبانان تام را مي زنند تا او را دور كنند تا اين كه شاهزاده به آنها فرمان مي دهد كه از اين كار دست بردارند. بعد از تام دعوت مي كند كه به داخل قصر بيايد. اين دو شيفته تفاوت هاي سبك زندگي يكديگر و در عين حال شباهت هاي ظاهري كه به همديگر دارند مي شوند. پسرها تصميم مي گيرند كه نقش هايشان را با هم عوض كنند. شاهزاده كه ادوارد نام داد با عجله و پيش از اين كه كسي در كاخ آنها را با هم درحين بازي ببيند قصر را ترك مي كند.</p>
<p dir="rtl">اما شاهزاده ادوارد خيلي زود به اين نتيجه مي رسد كه بايد از دست پدر جانورخوي تام فرار كند. در همان حال تام هم درگير اين است كه به عنوان يك شاهزاده از پس آداب و رسوم و عادات قصر برآيد.</p>
<p dir="rtl">اشراف و كاركنان قصر با ديدن رفتارهاي تام فكر مي كنند كه شاهزاده از بيماري اي رنج مي برد كه باعث شده حافظه اش را از دست بدهد و مي ترسند كه رو به ديوانگي برود. آنها دايم از او درباره &quot;مهر بزرگ&quot; مي پرسند اما او هيچ چيز درباره اين مهر نمي داند. به هر حال موقعي كه از تام خواسته مي شود كه در دادگاه بنشيند و به قضات پاسخ دهد، شاهدان به قضات اطمينان مي دهند كه او صداهايي را در مغزش مي شنود.</p>
<p dir="rtl">از آن طرف ادوارد با &quot;ميلز هنسون&quot; Miles Hendson كه سرباز و نجيب زاده اي است كه از جنگ برمي گردد روبرو مي شود. در ابتدا ميلز ادعاهاي ادوارد را درباره سلطنت باور نمي كند و از روي شوخي و مسخرگي حامي او مي شود. در همين موقع خبرهايي مي رسد مبني بر اين كه شاه هنري هشتم مرده و ادوارد بايد جاي او را بگيرد.</p>
<p dir="rtl">در همين زمان ادوارد كه زندگي وحشيانه گدايي كه پدر تام است را مي بيند و از طرف ديگر از نابرابري هاي طبقاتي شديد در انگلستان آگاه مي شود، با خود عهدمي كند كه موقعي كه به عنوان شاه در جاي واقعيش قرار بگيرد اين وضعيت را تغيير دهد. به ويژه اين كه او با سيستم قضايي خشن انگلستان روبرو مي شود. او زناني را مي بيند كه در حالت دربند سوزانده مي شوند یا شلاق مي خورند. محكوماني ار مي بيند كه به خاطر گناهان كوچك داغ زده مي شوند،‌ قطع عضو مي شوند،‌ آويزان نگه داشته مي شوند يا در روغن جوشانده مي شوند.</p>
<p dir="rtl">يك بار هم در كاري غيرعاقلانه مقابل دسته اي از دزدها مي گويد كه او پادشاه واقعي انگلستان است و به قوانين غيرعادلانه پايان خواهد داد. دزدها او را ديوانه فرض مي كنند و تاج مسخره اي برايش درست مي كنند.</p>
<p dir="rtl">بعد از يك سري ماجراها که شامل گرفتار شدن در زندان هم هست،‌ ادوارد تصميم مي گيرد كه به كاخ برگردد و دوباره جايش را با تام عوض كند. زمان هم زمان تاج گذاری تام است. تام با ديدن ادوارد مشتاق است كه دوباره جايش را با شاهزاده واقعي يعني ادوارد عوض كند. اما اشراف حاضر نيستند كه بپذيرند يك بچه گدا پادشاه واقعي است. تا اين كه ادوارد مهر بزرگ را كه پيش از ترك قصر پنهان كرده بود نشان مي دهد و پس از گفت و شنودهايي دوباره جای تام و ادوارد با هم عوض مي شود. ميلز به عنوان حامی ادوارد يك رده اشرافي مي گيرد و موقعيت ويژه اي در دربار پيدا مي كند. تام هم از حمايت شاه جديد برخوردار مي شود. او تحت سرپرستي شاه جديد قرار مي گيرد و تا پايان عمر از اين امتياز برخوردار مي شود. دست آخر هم همه شخصیت ها با خوشی مدتي زندگي كردند.</p>
<p dir="rtl"><strong>شخصيت هاي رمان شاهزاده و گدا:</strong></p>
<p dir="rtl"><strong>شاهزاده ادوارد:</strong> به عنوان شاهزاده او پسري نازپرورده است. پدرش هنري هشتم او را با محبت گلوله باران كرده و همه نيازها و خواسته هايش برآورده مي كند.</p>
<p dir="rtl"><strong>تام كنتي: </strong>تام كنتي پسر يك آدم ميخواره است. اما طبيعت و رفتار او كاملاً با پدرش متفاوت است. او در يك خانواده گدا متولد شده اما آرزو دارد كه يك شاهزاده بشود.وقتي هم كه تام به خيابان ها مي رود از اين كار متنفر است كه دستش را براي گدايي مقابل ديگران دراز كند. به جايش او عاشق اين است كه بخواند و تحت تعليم يك كشيش پير حتي زبان لاتين را نيز مي آموزد.</p>
<p dir="rtl"><strong>جان كنتي: </strong>جان كنتي پدر بي فرهنگ و بي سواد تام است. او يك ميخواره وحشي است كه براي گذران زندگي گدايي و دزدي مي كند و با همسر و بچه هايش بدرفتاري مي كند.</p>
<p dir="rtl"><strong>ميلز هنسون:</strong> ميلز هنسون حامي دوست داشتني و قهرمان ادوارد بدون دوست است. هنسون يك جوانمرد است. او همه ويژگي هاي يك قهرمان را دارد.</p>
<p dir="rtl"><strong>هنري هشتم:</strong> پدر ادوارد و حاكمي مستبد و بي عاطفه است كه افراد را براي گناهان كوچك به شدت مجازات مي كند. قوانين زمان او خشن بودند و خرافات بر عقل چيرگي داشت.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">بتمن در مقايسه با بشر عادي توانايي هاي فوق بشري دارد. اولين و بهترين ويژگي او هوش بسيار زيادش است. بتمن از نظر بسياري بزرگ ترين كارآگاه جهان به حساب مي آيد. او با فكرش و سوپررايانه اي كه در هيبت خفاشي اش دارد،‌ توانسته بسياري از مشكلات را حل كند و مقابل حملات &quot;جوكر&quot; بايستد و سخت ترين معماهاي &quot;ريدلر&quot; را حل كند.</p>
<p dir="rtl">او همچنين يك استراتژيست و تاكتيك دان عالي است. هميشه به بسياري از پله هاي پيش رويش فكر مي كند. به قولي همين دليل باعث شده كه بتواند بر سوپرمن هم غلبه كند. بتمن با استفاده از فكر به جاي استفاده از نيروي عضلاني مي تواند مرد آهنين را هم به تله بيندازد. ديگران ممكن است بگويند كه هذيان باعث شده كه سيستم ماهواره اي بسازد تا درباره فوق بشرهاي ديگر جاسوسي كند.</p>
<p dir="rtl"><img src="Story_bmobile1.gif" border="0" alt="batmanmobile" title="batmanmobile" align="right" />بتمن همچنين استاد بسياري از هنرهاي رزمي،‌ سلاح هاي دستي و جنگ رودررو است. بدن او در اوج توانايي هاي بشري است و با سال هاي زياد آموزش تواناتر هم شده است. او همچنين به شدت چابك است و ورزشكار و آكروبات بازي است كه با سال ها پرواز بر فراز شهر “گوتهام” آن را روي سرانگشتانش نگه مي دارد. در نهايت بتمن با ثروت بسيار زيادش انباري از ابزار تكنولوژيكي،‌ وسايل نقليه و سلاح هاي گردآوري شده،‌ از “بترنگ” قابل اعتماد گرفته تا “بتوموبيل” دارد. بتمن همچنين براي هركاري آماده است. تحقيق و پيشرفت ابزار كار اوست تا با هرچه كه بتواند انتقام خانواده اش را بگيرد و از شهر گوتهام حفاظت كند. </p>
<p dir="rtl"><strong>چگونگي به وجود آمدن بتمن:</strong></p>
<p dir="rtl">&quot;بروس وين&quot; تنها بازمانده خانواده &quot;وين&quot; است كه يك خانواده قدرتمند و ثروتمند در شهر گوتهام بودند. بروس و والدينش بعد از رفتن به سينما در داخل بخش بدنام شهر گوتهام سرگردان شدند و به وسيله يك قاتل ربوده شدند. قاتل به والدين بروس شليك كرد و آنها را رها كرد تا بميرند و هرگز بهاي جنايت هايش را نپرداخت. بروس شاهد قتل وحشتناك والدينش به وسيله اين قاتل ناشناخته بود و تك و تنها تحت مراقبت خانواده باتلر آلفرد قرار مي گيرد. آن روز او با والدين مرحومش پيمان بست تا از هرراهي كه ممكن است انتقامشان را بگيرد و عهد كرد تا از همه قانون شكنان انتقام بگيرد.</p>
<p dir="rtl"><img src="Story_bat.jpg" border="0" alt="بتمن" title="بتمن" align="right" />هنگامي كه بزرگ شد سعي كرد اين عهد و پيمان را با سفر به دور جهان و با آموختن از اساتيد امور دفاعي به انجام برساند. در كالج حاضر شد و بر روي فكرش كار كرد تا از هر راهي كه ممكن است با جرم بجنگد.</p>
<p dir="rtl"> در نهايت او به يك هنرمند استثنايي فرار،‌ استاد هنرهاي رزمي، آكروباتيك،‌ علم،‌ فناوري،‌ بوكس، تغيير قيافه،‌ جرم شناسي و مهارت هاي كارآگاهي تبديل شد. بروس وين با تكميل مهارت هايش آماده شد تا عازم مأموريتش شود. اما يك مانع وجود داشت و آن توانايي انداختن ترس در دل مجرماني بود كه مقابلش قرار مي گرفتند و نیز حفظ  شخصيت واقعي اش بود. موقعي كه در نهايت به شهر گوتهام برگشت نتيجه كارش  كمتر پيروزي بخش بود. او لباس هاي تيره پوشيد و به بعضي از قاتل ها حمله كرد. اما به وسيله مردمي كه سعي مي كرد نجاتشان دهد كتك خورد. بروس فهميد  كه  بايد استراتژي متفاوتي را دنبال كند.</p>
<p dir="rtl">يك شب كه بروس در حال مطالعه مرگ والدينش بود، ناگهان برق وحشتناكي از پشت پنجره ديد و پنجره به وسيله ضربه يك خفاش سياه خرد شد. در آن لحظه سرنوشت بروس وين مشخص شد. موقعي كه يك خفاش وارد اتاق بروس شد او جوابش را گرفت. او بايد ماسك يك خفاش را مي پوشيد و لباس بديمني را مورد استفاده قرار مي داد تا ترس را به دل دشمنانش وارد کند. با استفاده از اين لباس اولين سلاح برضد جنايت را مورد استفاده قرار مي دهد. او لباسي طراحي كرد تا با استفاده از آخرين فناوري هاي روز همان اولين بار به دشمن ضربه بزند.</p>
<p dir="rtl"> او تبديل به شب شد. او بتمن شد و تصميم گرفت تا با عدالت شخصي اش هرگز يك دشمن را هم نكشد. به جايش به قدرت فيزيكي و برتري هوشي اش وابسته شد تا دشمنانش را به پاي ميز عدالت بكشاند. تصوير عمومي بروس در طول روز يك جوان عياش ميليونر بود در حالي كه  بتمن شخصيت حقيقي اوست.  </p>
<p dir="rtl"><img src="Story_robin1.gif" border="0" alt="robin-batman" title="robin-batman" align="left" />در اين راه، ‌بتمن متحدان بسياري را براي نبرد به منظور رهاكردن شهر گوتهام از شر اشرار جلب كرد. اولين و بهترين آنها جيم گوردون بود كه در ابتدا كارآگاه بود و سپس كميسر گوتهام شد. بتمن مي دانست كه به پليسي احتياج دارد تا با او همكاري كند. ارتباط آنها در طول زمان دوستانه تر شد. اما يك ارتباط قوي همراه با اعتماد بين دو مبارز برضد جنايت شكل گرفت. يكي در داخل محدوده قانون و ديگري خارج از آن. بتمن همچنين چند همراه دیگر داشت كه در لباس مبدل &quot;رابين&quot; به او ملحق شدند. اولين آنها ديك گريسون سيرك بازي بود كه خانواده اش در ميان جمعيت كشته شدند و مي خواست جنايت را در شهر متوقف كند. بعدي جيپسون بود كه به نظر مي رسيد به وسيله جوكر كشته شده است. آخرين رابين كه به بتمن ملحق شد تيم دريك بود. دانش آموز جواني كه به ميزان زيادي در نظر معلمش بالا رفت. بتمن سر حرفش هست كه بايد شهر گوتهام كه به آن عشق مي ورزد را از جنايات و شرارت پاك كند.  به نظر مي رسيد بتمن حقيقتاً ضربه ديده. مي خواهد تا چيزهايي مثل خانواده اش، عشق،‌ بچه و دوست داشتن را داشته باشد. اما هرگز نتوانسته تا حقيقتاً اين چيزها را به دست آورد. چرا كه او راهي را ادامه مي دهد تا به عهدي كه  با والدينش بسته عمل كند.</p>
<p dir="rtl">شهر براي عدالت گريه مي كند. نه نوعي از عدالت كه با پليس به دست مي آيد بلكه از مردي كه ماسك مي زند. بتمن دلاور تاريكي هاي شهر گوتهام است و مي خواهد از شهروندان حمايت كند.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">نيروهاي سوپرمن در طول سال ها تغيير زيادي كرده است. در اولين تصويري كه به وسيله سيگل و شوستر از سوپرمن ساخته شد، سوپرمن قدرت فوق العاده زيادي داشت و مي توانست اتومبيلي را بالاي سرش بلند كند. او همچنين اين توانايي را داشت تا بي نهايت سريع بدود و چند كيلومتر به داخل فضا بپرد. نويسندگان بعدي نيروهاي سوپرمن را افزايش دادند و اين نيروها چنان افزايش يافت كه سوپرمن مي توانست قدرتی مافوق طبیعی پيدا كند و دوباره به حالت عادي برگردد.</p>
<p dir="rtl">شكل كنوني سوپرمن به نظر مي رسد كه او را به قدرت هاي خداگونه نزديك تر كرده باشد. سوپرمن قدرت پرواز دارد. مي تواند به داخل فضا بپرد و در بي هوايي زنده بماند. زور او هم افزايش يافته است و به او اجازه مي دهد تا كوه هاي كاملي را بلند كند. او ديد گرمي دارد كه به او اجازه مي دهد مثل شعاع هايي ليزر پرتاب كند. او همچنين اشعه ايكس و ديد تلسكوپ دارد. نفس سوپرمن به قدري قوي است كه مي تواند وسايل نقليه را به هم بكوبد و حتي اشياء را منجمد كند. البته مطابق افسانه او قدرتی در مقابل طلسم و جادو ندارد و به وردهای اسرارآمیز حساس است. </p>
<p dir="rtl">همچنين منشأ قدرت هاي سوپرمن در طول سال ها تغيير پيدا كرده. سوپرمن از جايي به نام كريپتون به <a href="http://020.ir/%D8%B2%D9%85%DB%8C%D9%86/%D8%B2%D9%85%DB%8C%D9%86">زمين </a>آمده تا زمين را مقابل يك فاجعه حفظ كند. در ابتدا هيچ اشاره اي نشده بود كه سوپرمن قدرت هايش را از كجا آورده. بعداً تصميم گرفته شد كه مردم كريپتون همه قدرت هايي مثل سوپرمن داشته باشند. اما اين باعث بروز مشكلاتي شد. در نهايت نوشته شد كه اهالي كريپتون زير يك ستاره قرمز زندگي مي كردند و موقعي كه در معرض نوري از يك ستاره زرد قرار مي گرفتند، قدرتشان ظاهر مي شد.</p>
<p dir="rtl"><strong>منشأ قدرت های سوپرمن</strong></p>
<p dir="rtl"><img src="Story_superman3.jpg" border="0" alt="سوپرمن" title="سوپرمن" align="right" />منشأ سوپرمن يكي از چيزهايي است كه در طول دهه هاي گذشته تغيير زيادي كرده است. منشأ  او بارها تغيير كرده تا با تغييرات فرهنگ آمريكايي سازگاري پيدا كند و عناصر داستان ديگري را به خود جذب کند. حتي تعداد زيادي سوپرمن مختلف به طور موازي به وجود آمده است. بر روي منشأ سوپرمن همچنان كار مي شود.</p>
<p dir="rtl">سوپرمن از آخرين نسل مردم در حال مرگ سياره كريپتون است. نام كريپتوني او كل-ال Kal-El است. پدرش جور-ال  Jor-El  دانشمند بزرگي بود و علايم هشدار دهنده اي را مشاهده كرد كه نشان مي داد سرنوشت سياره آنها ويراني است. انجمني نتيجه كشفيات او را شنيد. اما به آن اهميتي نداد و قدغن كردند كه او در اين باره با كس ديگري صحبت كند. جور-ال با ايمان به اين كه خانواده اش در خطر است شروع به ساختن موشكي كرد كه او،‌ همسرش لارا و پسرش را از كريپتون دور كند. اما خيلي دير شده بود.</p>
<p dir="rtl">جور-ال تنها يك مدل كوچك از موشك ساخته بود. موقعي كه مصيبت فرود آمد، لارا تصميم گرفت تا كنار جور-ال بماند تا به بچه شان فرصت بهتري براي زنده ماندن بدهند. لارا و جور-ال بچه شان را به داخل موشك گذاشتند و او را به سمت زمين روانه كردند. او روي زمين فرود آمد و جان و مارتا كنت در نزديكي شهر &quot;اسمالويل&quot; او را پیدا کردند.</p>
<p dir="rtl">هنگامي كه كل-ال جوان كه به وسيله والدين زميني اش كلارك ناميده مي شد بزرگ شد، نيروهاي جالبش را در سرعت، قدرت و آسيب ناپذيري و در نهايت پرواز كشف كرد. اين در اسمالويل و با خانواده كنت بود كه كلارك بسياري از درس هاي زندگي اش را آموخت و مرد خوب و درستكاري شد كه بسياري او را امروزه به آن مي شناسند. بعد از اين كه فارغ التحصيل شد، به دانشگاه متروپوليس رفت و در روزنامه نگاري متخصص شد. در نهايت در نشریه ديلي پلنت- &quot;سياره روزانه&quot; به عنوان گزارشگر شغلي گرفت.</p>
<p dir="rtl">در ديلي پلنت بود كه كلارك براي اولين بار جامه سوپرمن را به تن كرد و دانشگاه متروپوليس را چند بار نجات داد. او همچنين با همكار گزارشگرش &quot;لوييس لين&quot; ديدار كرد و دچار درگيري عاشقانه با او شد.</p>
<p dir="rtl">يكي از تاريك ترين دوره هاي زندگی سوپرمن موقعي بود كه با فرد شرور غير قابل توقفي روبرو شد. نبرد روزها به طول انجاميد. اما موقعي كه گردوغبار فرو نشست، هم قهرمان و هم فرد شرور كشته شده بودند. سوپرمن مرده بود.</p>
<p dir="rtl">بعداً مشخص شد كه سوپرمن نمرده و دوباره بدون قدرت هايش ظاهر شده. او در نهايت آنها را دوباره به دست آورد و به لوييس كه بعداً با او ازدواج كرد پيوست.</p>
<p dir="rtl" align="center"><img src="Story_jaxmala.gif" border="0" alt="دشمنان سوپرمن" title="دشمنان سوپرمن" /></p>
<p dir="rtl" align="center"><strong>جاکس-یوآر و مالا Jax-Ur and Mala از دشمنان سوپرمن</strong></p>
<p dir="rtl">سوپرمن به جنگ با شيطان و حفاظت از زمين ادامه داد. با وجود تغييرات دايمي،‌ سوپرمن همچنان شريف و قدرتمند است. او قهرماني است كه 80 سال از به وجود آمدنش مي گذرد. او هميشه پسری دوست داشتني از اسمالويل باقي خواهد ماند.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">&quot;رامونا کوییمبی&quot; یک شخصیت دوست داشتنی برای چند نسل از خوانندگان است. نویسنده این داستان ها خانم &quot;بورلی کلیری&quot; Beverly Cleary است.</p>
<p dir="rtl">داستان ها درباره رامونا، برای بچه ها جذاب است. چون که هم سرگرمی و دلداری و شوخی است و هم به آنها بینش می دهد. بسیاری از مردم احساس می کنند که خودشان یا بعضی از کسانی که می شناسند یک کمی یا شاید مقدار زیادی از شخصیت رامونا را در خودشان دارند. خوانندگان همه سنین با رامونا احساس نزدیکی می کنند. چون که او هم همان ترس ها، احساسات، عصبانیت ها، ناامیدی ها، گیجی ها و خوشی هایی که بیشتر بچه ها تجربه می کنند را تجربه می کند.</p>
<p dir="rtl">رامونا همیشه بچه کاملی نیست. اما ضعف هایش او را شخصیتی عزیز و گرامی کرده است. او بعضی وقت ها عصبانی و ناامید می شود. اما کوشش می کند تا یاد بگیرد که خودش را کنترل کند و والدینش و معلمانش را آن طور که انتظار دارند راضی کند. آرزوی او برای  مورد توجه واقع شدن و احساس خجالت و دست پاچگیش باعث شده خیلی از خوانندگان با او احساس یکی بودن کنند و حالت انعطاف، خلاقیت و عشق خالص او به زندگی چیزی است که همه آرزوی آن را دارند و حتی می خواهند در این کار با رامونا رقابت کنند. بعضی از شرایطی که رامونا خودش را در آن می بیند طوری است که حتی ما را با صدای بلند می خنداند.</p>
<p dir="rtl">رامونا یک بچه واقعی است که  دنبال تأیید است و بسیاری از بچه ها هم مثل او هستند و آن کارهایی را که او انجام می دهد، انجام می دهند.</p>
<p dir="rtl"><strong>شخصیت رامونا</strong></p>
<p dir="rtl"><img src="Story_ramona2.jpg" border="0" alt="Image" title="Image" hspace="6" width="113" height="119" align="left" />رامونا موقعی که خانواده اش نمی فهمند که او چه می خواهد به نوعی دختر خیلی ایرادگیر و پر سروصدا تبدیل می شود. این واکنشی است که وقتی او کوچک ترین عضو خانواده بوده داشته. او کنجکاو است، زندگی را جالب می بیند و همیشه می خواهد آن چیزی که بعداً اتفاق می افتد را کشف کند.</p>
<p dir="rtl">اغلب بی صبر و ناشکیبا است و از چیزهایی که نمی فهمد یا بد می فهمد گیج و دستپاچه می شود. اوضاع همیشه آن طوری که رامونا انتظار دارد پیش نمی رود. اما او بچه ای با قوه تصور  زیاد و سرزنده و بانشاط، با مهارت های ستودنی در حل مشکل است. اگرچه او دوست دارد تا مرکز توجهات باشد، اما دوست ندارد موقعی که جدی است، دیگران خودشان را با او سرگرم کنند. به هرحال رامونا بعضی وقت ها برای منحرف کردن ذهن خانواده از فشارها و بحران ها سعی می کند سرگرم کننده باشد. رامونا به طور مرتب یأس و ناامیدی را تجربه می کند. اما هرچه که بزرگ تر می شود سعی می کند بیشتر بر آنها غلبه کند.</p>
<p dir="rtl"><strong>خانواده رامونا</strong></p>
<p dir="rtl"><strong>بیزو</strong>، خواهر بزرگ تر رامونا، مرتب و پاکیزه، جدی، مسئول و بیشتر از همه معقول است. او در بسیاری از چیزها نقطه مقابل رامونا است. اگرچه بیزوس به طور مرتب مزاحم رامونا است و او را اذیت می کند (و خباثت می کند)، ولی مراقب خواهر کوچک ترش هم هست، از او دفاع می کند و از او موقعی که نیاز دارد حمایت می کند. بیزوس می خواهد وقتی که بزرگ شود درست مثل عمه بئاتریس شود. هنگامی که بیزوس دردهای طبیعی رشد دوران نوجوانی را تجربه می کند، نسبت به خودش، درباره ظاهرش و نامطبوع بودنش در زمان هایی حساس می شود. والدین آنها معمولاً این ها را می فهمند و به بیزوس برای عبور از این سال های مشکل کمک می کنند.</p>
<p dir="rtl">در کتاب اول، <strong>&quot;دوروتی کوییمبی&quot;</strong>، یک مادر خانه دار است، اما در کتاب &quot;رامونای شجاع&quot;، او شغل پاره وقتی را به عنوان منشی یک دکتر می گیرد. او دیگر برای خوراکی بعد از مدرسه شیرینی نمی پزد. اما هنوز کار تهیه لباس و خرید کفش را مدیریت می کند و در ملاقات های مدرسه برای دخترهایش حاضر می شود. او نوعی مادر معقول است با نوعی ظاهر عادی و بوی تازگی که رامونا فکر می کند همه مادرها باید داشته باشند. کوییمبی ها فقیر نیستند، اما آنها کوشش می کنند تا دیدارهایشان را با دیگران به موقع تمام کنند. دوروتی مادر بچه ها در خریدن غذاهای مخصوص ماهر است و موقعی که دختر سوم متولد می شود به بچه ها درباره مراقبت از لباس هایشان هشدار می دهد.</p>
<p dir="rtl"><strong>&quot;باب کوییمبی&quot;</strong> که پدر است در سه کتاب اول در بخش اداری یک شرکت کار می کند. در کتاب &quot;رامونا و پدرش&quot;، او بیکار می شود. بعد  به عنوان مأمور کنترل یک خواروبارفروشی استخدام می شود. اما این کار را خیلی دوست ندارد. به خاطر این که از هنر لذت می برد، به کالج برمی گردد تا درس بخواند و معلم هنر شود. موقعی که موقعیت مناسبی برای تدریس پیدا نمی کند، شغلی به عنوان مدیر انبار خواروبار پیدا می کند و آن را دوست دارد. او مردی معمولی است که اغلب جوک می گوید و آواز می خواند. او یک پدر با فهم است که معمولاً می داند چگونه ترس ها و احساس ناامنی های رامونا را تسکین دهد.</p>
<p dir="rtl">موقعی که رامونا به او می گوید که آنها خانواده خوشحالی خواهند شد، او می گوید که آنها همیشه خانواده خوشحالی بوده اند. یک کمی کشمکش و یک کمی دعوا همیشه وجود دارد، حتی در خانواده شادی مثل خانواده آنها.</p>
<p dir="rtl"><strong>پیکی-پیکی</strong></p>
<p dir="rtl">پیکی-پیکی گربه پیر بداخلاق خانواده کوییمبی است. او از پوست هندوانه خوشش می آید و دیده شده که کدوتنبل نپخته هم بخورد. او غذای ارزان گربه را دوست ندارد. اما اگر مجبور باشد از آن می خورد. پیکی-پیکی رامونا را دوست ندارد چون موقعی که بچه بود شلوغ و پر سروصدا بود. کم محلی پیکی-پیکی رامونا را می ترساند. اما رامونا بزرگ تر که می شود، پیکی-پیکی بعضی وقت ها با اجازه دادن برای نوازش کردنش به او جایزه می دهد.</p>
<p dir="rtl"><strong>عمه بئاتریس</strong></p>
<p dir="rtl">عمه بئاتریس، خواهر کوچک تر دوروتی کوییمبی، یک معلم مدرسه ابتدایی است که واقعاً بچه ها را می فهمد. او که زیبا، جوان و شاد است در یک خانه آپارتمانی آسانسوردار زندگی می کند تا این که با &quot;عمو هووی&quot; ازدواج می کند. کوییمبی ها او را دوست دارند و روزی که هیچ چیز خوب پیش نمی رود، روی او حساب می کنند. زیرا خاله دوروتی و بئاتریس از این که به عنوان دو بزرگسال باهم هستند، لذت می برند. بیزوس هم شوکه می شود وقتی می فهمد که مادر و خاله اش هم موقعی که بچه بودند باهمدیگر دعوا می کردند. درست مثل حالای بئاتریس و رامونا. </p>
<p dir="rtl">&nbsp;</p>
<p dir="rtl">&nbsp;</p>
<p dir="rtl"><strong>قوه قضاييه چيست؟</strong></p>
<p dir="rtl">براساس اصل 156 قانون اساسي قوه‏ قضاييه‏ قوه‏ اي‏ است‏ مستقل‏ كه‏ پشتيبان‏ حقوق‏ فردي‏ و اجتماعي‏ و مسئول‏ تحقق‏ بخشيدن‏ به‏ عدالت است.</p>
<p dir="rtl"><strong>وظايف قوه قضاييه چيست؟</strong></p>
<p dir="rtl">براساس اصل 156 قانون اساسي، وظايف قوه قضاييه عبارتند از:</p>
<p dir="rtl">1 - رسيدگي‏ و صدور حكم‏ در مورد تظلمات‏، تعديات‏، شكايات‏، حل‏ و فصل‏ دعاوي‏ و رفع خصومات‏ و اخذ تصميم‏ و اقدام‏ لازم‏ در آن‏ قسمت‏ از امور حسبيه‏، كه‏ قانون‏ معين‏ مي‏ كند.</p>
<p dir="rtl">2 - احياي‏ حقوق‏ عامه‏ و گسترش‏ عدل‏ و آزادي هاي‏ مشروع‏.</p>
<p dir="rtl">3 - نظارت‏ بر حسن‏ اجراي‏ قوانين‏.</p>
<p dir="rtl">4 - كشف‏ جرم‏ و تعقيب‏ و مجازات‏ و تعزير مجرمين‏ و اجراي‏ حدود و مقررات‏ مدون‏ جزايي‏ اسلام‏.</p>
<p dir="rtl">5 - اقدام‏ مناسب‏ براي‏ پيشگيري‏ از وقوع‏ جرم‏ و اصلاح‏ مجرمين‏.</p>
<p dir="rtl"><strong>رييس قوه قضاييه كيست و چگونه و براي چه مدت انتخاب مي شود؟</strong></p>
<p dir="rtl">براساس اصل 157 قانون اساسي، به‏ منظور انجام‏ مسئولیت‏ هاي‏ قوه‏ قضاييه‏ در كليه‏ امور قضايي‏ و اداري‏ و اجرايي‏ مقام‏ رهبري‏ يك‏ نفر مجتهد عادل‏ و آگاه‏ به‏ امور قضايي‏ و مدير و مدبر را براي‏ مدت‏ پنج‏ سال‏ به‏ عنوان‏ رييس‏ قوه‏ قضاييه‏ تعيين‏ مي‏ نمايد كه‏ عاليترين‏ مقام‏ قوه‏ قضاييه‏ است.</p>
<p dir="rtl"><strong>وظايف رييس قوه قضاييه چيست؟</strong></p>
<p dir="rtl">وظايف‏ رييس‏ رييس‏ قوه‏ قضاييه‏ عبارت است از:</p>
<p dir="rtl">1 - ايجاد تشكيلات‏ لازم‏ در دادگستري‏ به‏ تناسب‏ مسئولیت‏ هاي‏ اصل‏ يكصد و پنجاه‏ و ششم‏. (براساس اصل 158 قانون اساسي)</p>
<p dir="rtl">2 - تهيه‏ لوايح‏ قضايي‏ متناسب‏ با جمهوري‏ اسلامي‏. (براساس اصل 158 قانون اساسي)</p>
<p dir="rtl">3 - استخدام‏ قضات‏ عادل‏ و شايسته‏ و عزل‏ و نصب‏ آنها و تغيير محل‏ ماموريت‏ و تعيين‏ مشاغل‏ و ترفيع آنان‏ و مانند اينها از امور اداري‏، طبق‏ قانون. (براساس اصل 158 قانون اساسي). به موجب اصل 164 قانون اساسي محل خدمت یا سمت قاضی را بدون رضای او نمی‏توان تغییر داد، مگر به اقتضای مصلحت جامعه با تصمیم رئیس‏ قوه‏قضائیه پس از مشورت با رئیس ‏دیوان‏عالی‏کشور و دادستان کل.</p>
<p dir="rtl">4- نصب رئیس ‏دیوان‏ عالی‏کشور و دادستان کل، با مشورت قضات دیوان ‏عالی کشور برای مدت پنج‏ سال. (براساس اصل 160 قانون‏اساسی)</p>
<p dir="rtl">5-پیشنهاد وزیر دادگستری به رئیس‏ جمهور (براساس اصل 160 ‏قانون ‏اساسی)</p>
<p dir="rtl">6-تعیین ضوابط برای تشکیل دیوان‏ عالی ‏کشور (براساس اصل  161 قانون ‏اساسی)</p>
<p dir="rtl">7-دیوان عدالت اداری زیر نظر رئیس‏ قوه قضائیه می‏باشد. (براساس اصل 173 قانون ‏اساسی)</p>
<p dir="rtl">8-سازمان بازرسی کل‏ کشور زیرنظر رئیس ‏قوه‏ قضائیه است. (براساس اصل ‏174 قانون ‏اساسی)</p>
<p dir="rtl"><strong>شرایط  لازم براي ریاست قوه ‏قضائیه چيست؟</strong><br />
   
  رياست قوه قضاييه براساس اصل یکصد و پنجاه‏ و هفتم‏ قانون‏ اساسی، باید داراي شرایط ذیل باشد:</p>
<p dir="rtl">1-مجتهد عادل باشد.</p>
<p dir="rtl">2- آگاه به امور قضائی باشد.</p>
<p dir="rtl">3-مدیر و مدبر باشد.</p>
<p dir="rtl"><strong>دادگستري چيست؟</strong></p>
<p dir="rtl">براساس اصل 159 قانون اساسي، مرجع رسمي‏ تظلمات‏ و شكايات‏، دادگستري‏ است‏. تشكيل‏ دادگاه‏ ها و تعيين‏ صلاحيت‏ آنها منوط به‏ حكم‏ قانون‏ است‏.</p>
<p dir="rtl"><strong>وزير دادگستري كيست، چگونه انتخاب مي شود و چه وظايفي دارد؟</strong></p>
<p dir="rtl">براساس اصل 160 قانون اساسي، وزير دادگستري‏ مسئولیت‏ كليه‏ مسايل‏ مربوطه‏ به‏ روابط قوه‏ قضاييه‏ با قوه‏ مجريه‏ و قوه‏ مقننه‏ را بر عهده‏ دارد و از ميان‏ كساني‏ كه‏ رييس‏ قوه‏ قضاييه‏ به‏ رييس‏ جمهور پيشنهاد مي‏ كند انتخاب‏ مي‏ گردد. رييس‏ قوه‏ قضاييه‏ مي‏ تواند اختيارات‏ تام‏ مالي‏ و اداري‏ و نيز اختيارات‏ استخدامي‏ غير قضات‏ را به‏ وزير دادگستري‏ تفويض‏ كند. در اين‏ صورت‏ وزير دادگستري‏ داراي‏ همان‏ اختيارات‏ و وظايفي‏ خواهد بود كه‏ در قوانين‏ براي‏ وزرا به‏ عنوان‏ عاليترين‏ مقام‏ اجرايي‏ پيش‏ بيني‏ مي‏ شود.</p>
<p dir="rtl"><strong>بالاترين مقام هاي دادگاه و دادسراي ديوان عالي كشور چه كساني هستند؟</strong></p>
<p dir="rtl">در رأس تشکیلات دادگستری، دادگاه و دادسرای دیوان‏عالی‏کشور قرار دارد که دیوان عالی کشور و دادستان کل‏ کشور بالاترین مقام آنها هستند. این دو مقام باید مجتهد عادل و آگاه به امور قضایی باشند.</p>
<p dir="rtl"><strong>رييس ديوان عالي كشور و دادستان كل چگونه و براي چه مدتي انتخاب مي شوند و لازم است چه ويژگي هايي داشته باشند؟</strong></p>
<p dir="rtl">براساس اصل 162 قانون اساسي، رييس‏ ديوان‏ عالي‏ كشور و دادستان‏ كل‏ بايد مجتهد عادل‏ و آگاه‏ به‏ امور قضايي‏ باشند و رييس‏ قوه‏ قضاييه‏ با مشورت‏ قضايت‏ ديوان‏ عالي‏ كشور آنها را براي‏ مدت‏ پنج‏ سال‏ به‏ اين‏ سمت‏ منصوب‏ مي‏ كند.</p>
<p dir="rtl"><strong>ديوان عالي كشور چيست و چه وظيفه اي دارد؟</strong></p>
<p dir="rtl">براساس اصل 161 قانون اساسي، ديوان‏ عالي‏ كشور به‏ منظور نظارت‏ بر اجراي‏ صحيح‏ قوانين‏ در محاكم‏ و ايجاد وحدت‏ رويه‏ قضايي‏ و انجام‏ مسئولیت هايي‏ كه‏ طبق‏ قانون‏ به‏ آن‏ محول‏ مي‏ شود بر اساس‏ ضوابطي‏ كه‏ رييس‏ قوه‏ قضاييه‏ تعيين‏ مي‏ كند تشكيل‏ مي‏ گردد.</p>
<p dir="rtl"><strong>دادستان كل كشور كيست و چه وظيفه اي دارد؟</strong></p>
<p dir="rtl">نقش دادستان در قانون اساسي ايران بارها دستخوش تغيير شده است. در مورد اين مقام تنها در اصل 162 قانون اساسي آمده است كه رييس‏ ديوان‏ عالي‏ كشور و دادستان‏ كل‏ بايد مجتهد عادل‏ و آگاه‏ به‏ امور قضايي‏ باشند و رييس‏ قوه‏ قضاييه‏ با مشورت‏ قضايت‏ ديوان‏ عالي‏ كشور آنها را براي‏ مدت‏ پنج‏ سال‏ به‏ اين‏ سمت‏ منصوب‏ مي‏ كند.</p>
<p dir="rtl">براساس تعاريف كنوني مي دانيم كه «دادستان کل کشور، مقام عالی قضائی است که به موجب اصل 162 قانون اساسی باید مجتهدی عادل و آگاه به امور قضائی باشد؛ بر این اساس دادستان کل، متصدی مسند مدعی العمومی در گستره کشوری است که بمنظور حفظ حقوق عمومی و نظارت بر حسن اجرای قوانین، مطابق مقررات قانونی ایفای نقش می نماید؛ بموجب قانون اساسی، دادستان کل توسط رئیس قوه قضائیه، پس از مشورت با قضات دیوانعالی کشور به مدت 5 سال منصوب می گردد.</p>
<p dir="rtl"><strong>دادستان کل، در رأس دادسرای دیوانعالی کشور قرار داشته و حسب قوانین به ایفای وظایف محوله می پردازد.</strong></p>
<p dir="rtl">تکالیف و وظایف نهاد دادستانی کل کشور دریک مقطع زمانی خاص و به موجب قانوني جامع، تدوین نيافته بلکه در سنوات متمادی و به موجب قوانین مختلف و پراکنده، تصویب و محول گردیده است. بنابراين تفصیل و تصریح در وظایف قانونی نهاد مدعی العمومی کشور ضروری بنظر می رسد».</p>
<p dir="rtl"><strong>چند نوع محكمه وجود دارد؟</strong><br />
  به موجب قانون‏ اساسی دونوع محکمه برای رسیدگی به جرایم وجود دارد که البته درکنار هر محاکمه‏ای، دادسرایی نیز مقرر است. اين محاكم و دادسراها عبارتند از:</p>
<p dir="rtl">الف-محاکم ودادسراهای عمومی که به جرایم ‏عمومی رسیدگی می‏کند.</p>
<p dir="rtl">ب-محاکم و دادسراهای نظامی</p>
<p dir="rtl">ذکر دو نوع محکمه‏ فوق در قانون‏اساسی دلیل برحصر محاکم به دو دسته‏ عمومی و نظامی نیست بلکه به موجب اصل‏ یکصد‏وپنجاه ‏ونهم‏ و اصل یکصدوپنجاه‏وهشتم می‏توان تشکیلات لازم یا دادگاه‏های دیگری به موجب قانون ایجاد نمود. چنان‏که در حال حاضر دادگاه‏ ها و دادسراهای انقلاب نیز درکنار سایر تشکیلات قوه‏ قضائیه وجود دارد.</p>
<p dir="rtl"><strong>محاكم مربوط به نظاميان چه ويژگي هايي دارد؟</strong></p>
<p dir="rtl">براساس اصل 172 قانون اساسي، براي‏ رسيدگي‏ به‏ جرايم‏ مربوط به‏ وظايف‏ خاص‏ نظامي‏ يا انتظامي‏ اعضا ارتش‏، ژاندارمري‏، شهرباني‏ و سپاه‏ پاسداران‏ انقلاب‏ اسلامي‏، محاكم‏ نظامي‏ مطابق‏ قانون‏ تشكيل‏ مي‏ گردد، ولي‏ به‏ جرايم‏ عمومي‏ آنان‏ يا جرايمي‏ كه‏ در مقام‏ ضابط دادگستري‏ مرتكب‏ شوند در محاكم‏ عمومي‏ رسيدگي‏ مي‏ شود.</p>
<p dir="rtl"><strong>دادگاه هاي نظامي زير نظر چه نهادي هستند؟</strong></p>
<p dir="rtl">براساس اصل 172 قانون اساسي، دادستاني‏ و دادگاه‏ هاي‏ نظامي‏، بخشي‏ از قوه‏ قضاييه‏ كشور و مشمول‏ اصول‏ مربوط به‏ اين‏ قوه‏ هستند.</p>
<p dir="rtl"><strong>چه رويه اي بر محاكمات حاكم است؟</strong></p>
<p dir="rtl">براساس اصل 165 قانون اساسي، محاكمات‏، علني‏ انجام‏ مي‏ شود و حضور افراد بلامانع است‏ مگر آن‏ كه‏ به‏ تشخيص‏ دادگاه‏، علني‏ بودن‏ آن‏ منافي‏ عفت‏ عمومي‏ يا نظم‏ عمومي‏ باشد يا در دعاوي‏ خصوصي‏ طرفين‏ دعوا تقاضا كنند كه‏ محاكمه‏ علني‏ نباشد.</p>
<p dir="rtl"><strong>اصل مستند بودن احكام دادگاه ها به چه معني است؟</strong></p>
<p dir="rtl">براساس اصل 166 قانون اساسي، احکام دادگاه‏ها باید مستدل و مستند به موادقانون و اصولی باشد که بر اساس آن حکم صادر شده است.</p>
<p dir="rtl"><strong>آيا به استناد قانوني كه بعداً وضع شده، مي توان فعل يا ترك فعلي را جرم محسوب كرد؟</strong></p>
<p dir="rtl">براساس اصل 169 قانون اساسي،‌ هيچ‏ فعلي‏ يا ترك‏ فعلي‏ به‏ استناد قانوني‏ كه‏ بعد از آن‏ وضع شده‏ است‏ جرم‏ محسوب‏ نمي‏ شود.</p>
<p dir="rtl"><strong>احكام دادگاه ها بايد چه ويژگي هايي داشته باشند؟</strong></p>
<p dir="rtl">براساس اصل 166 قانون اساسي، احكام‏ دادگاه‏ ها بايد مستدل‏ و مستند به‏ مواد قانون‏ و اصولي‏ باشد كه‏ بر اساس‏ آن‏ حكم‏ صادر شده‏ است‏. (از اين ماده قانون اساسي نتيجه گرفته مي شود كه قاضی نمی‏تواند بدون استناد به مواد قانونی انشاء حکم نماید)</p>
<p dir="rtl"><strong>رسيدگي به جرايم سياسي و مطبوعاتي چه شرايط دارد؟</strong></p>
<p dir="rtl">براساس اصل 168 قانون اساسي، رسيدگي‏ به‏ جرايم‏ سياسي‏ و مطبوعاتي‏ علني‏ است‏ و با حضور هيأت‏ منصفه‏ در محاكم‏ دادگستري‏ صورت‏ مي‏ گيرد. نحوه‏ انتخاب‏، شرايط، اختيارات‏ هيأت‏ منصفه‏ و تعريف‏ جرم‏ سياسي‏ را قانون‏ بر اساس‏ موازين‏ اسلامي‏ معين‏ مي‏ كند.</p>
<p dir="rtl"><strong>قاضي لازم است داراي چه صفات و شرايطي باشد؟</strong></p>
<p dir="rtl">براساس اصل 163 قانون اساسي، صفات‏ و شرايط قاضي‏ طبق‏ موازين‏ فقهي‏ به‏ وسيله‏ قانون‏ معين‏ مي‏ شود.</p>
<p dir="rtl"><strong>آيا قضات را مي توان به طور موقت يا دايمي از كار منفصل كرد و يا محل خدمت يا سمتش را تغيير داد؟</strong></p>
<p dir="rtl">براساس اصل 164 قانون اساسي، قاضي‏ را نمي‏ توان‏ از مقامي‏ كه‏ شاغل‏ آن‏ است‏ بدون‏ محاكمه‏ و ثبوت‏ جرم‏ يا تخلفي‏ كه‏ موجب‏ انفصال‏ است‏ به‏ طور موقت‏ يا دايم‏ منفصل‏ كرد يا بدون‏ رضاي‏ او محل‏ خدمت‏ يا سمتش‏ را تغيير داد مگر به‏ اقتضاي‏ مصلحت‏ جامعه‏ با تصميم‏ رييس‏ قوه‏ قضاييه‏ پس‏ از مشورت‏ با رييس‏ ديوان‏ عالي‏ كشور و دادستان‏ كل‏. نقل‏ و انتقال‏ دوره‏ اي‏ قضات‏ بر طبق‏ ضوابط كلي‏ كه‏ قانون‏ تعيين‏ مي‏ كند صورت‏ مي‏ گيرد.</p>
<p dir="rtl"><strong>نحوه برگزيدن قاضي در ايران و جهان چگونه است؟</strong><br />
  در دنیا دو روش برای برگزیدن قاضی وجود دارد. یکی روش انتخاب است چنان‏که در آمریکای شمالی، قضات به استثنای محاکم‏ فدرال به‏وسیله‏ مردم انتخاب می‏شوند یا در سویس، چهارده ‏تن قاضی فدرال را قوه‏ی مقننه انتخاب می‏کند یا در جمهوری ‏مکزیک مردم قضات عالیه را انتخاب می‏کنند. دیگری روش انتصاب است. چنان‏که در انگلستان، کلیه‏ دادرسان با نظارت فائقه‏ی قاضی‏القضات منصوب می‏شوند.</p>
<p dir="rtl">در نظام‏ جمهوری‏ اسلامی ایران، استخدام قضات عادل و شایسته و عزل و نصب آنها از وظایف رئیس‏ قوه‏قضاييه است. صفات و شرایط قاضی طبق موازین فقهی به‏وسیله‏ قانون معین می‏شود. ( براساس اصل‏ 163 قانون‏اساسی)</p>
<p dir="rtl"><strong>آيا قاضي مي تواند از رسيدگي به دعوا و صدور حكم امتناع كند؟</strong></p>
<p dir="rtl">براساس اصل 167 قانون اساسي، قاضي‏ موظف‏ است‏ كوشش‏ كند حكم‏ هر دعوا را در قوانين‏ مدونه‏ بيابد و اگر نيابد با استناد به‏ منابع معتبر اسلامي‏ يا فتاواي‏ معتبر، حكم‏ قضيه‏ را صادر نمايد و نمي‏ تواند به‏ بهانه‏ سكوت‏ يا نقص‏ يا اجمال‏ يا تعارض‏ قوانين‏ مدونه‏ از رسيدگي‏ به‏ دعوا و صدور حكم‏ امتناع‏ ورزد.</p>
<p dir="rtl"><strong>آيا قضات دادگاه ها اختيار خودداري از تصويب نامه ها و آيين نامه هاي دولتي را دارند؟</strong></p>
<p dir="rtl">براساس اصل 170 قانون اساسي، قضات‏ دادگاه‏ ها مكلفند از اجراي‏ تصويب‏ نامه‏ ها و آيين‏ نامه‏ هاي‏ دولتي‏ كه‏ مخالف‏ با قوانين‏ و مقررات‏ اسلامي‏ يا خارج‏ از حدود اختيارات‏ قوه‏ مجريه‏ است‏ خودداري‏ كنند و هر كس‏ مي‏ تواند ابطال‏ اين‏ گونه‏ مقررات‏ را از ديوان‏ عدالت‏ اداري‏ تقاضا كند.</p>
<p dir="rtl"><strong>اگر بر اثر حكم قاضي ضرر مادي يا معنوي متوجه كسي شود، چگونه جبران مي شود؟</strong></p>
<p dir="rtl">براساس اصل 171 قانون اساسي، هر گاه‏ در اثر تفسير يا اشتباه‏ قاضي‏ در موضوع‏ يا در حكم‏ يا در تطبيق‏ حكم‏ بر مورد خاص‏، ضرر مادي‏ يا معنوي‏ متوجه‏ كسي‏ گردد، در صورت‏ تقصير، مقصر طبق‏ موازين‏ اسلامي‏ ضامن‏ است‏ و در غير اين‏ صورت‏ خسارت‏ به‏ وسيله‏ دولت‏ جبران‏ مي‏ شود، و در هر حال‏ از متهم‏ اعاده‏ حيثيت‏ مي‏ گردد.</p>
<p dir="rtl"><strong>ديوان عدالت اداري چيست و چه وظيفه اي دارد و زير نظر چه كسي اداره مي شود؟</strong></p>
<p dir="rtl">براساس اصل 173 قانون اساسي، به‏ منظور رسيدگي‏ به‏ شكايات‏، تظلمات‏ و اعتراضات‏ مردم‏ نسبت‏ به‏ مأمورين‏ يا واحدها یا آيين‏ نامه‏ هاي‏ دولتي‏ و احقاق‏ حقوق‏ آنها، ديواني‏ به‏ نام‏ &quot;ديوان‏ عدالت‏ اداري‏&quot; زير نظر رييس‏ قوه‏ قضاييه‏ تاسيس‏ مي‏ گردد. حدود اختيارات‏ و نحوه‏ عمل‏ اين‏ ديوان‏ را قانون‏ تعيين‏ مي‏ كند.</p>
<p dir="rtl"><strong>سازمان بازرسي كل كشور چيست؟</strong></p>
<p dir="rtl">براساس اصل 174 قانون اساسي، بر اساس‏ حق‏ نظارت‏ قوه‏ قضاييه‏ نسبت‏ به‏ حسن‏ جريان‏ امور و اجراي‏ صحيح‏ قوانين‏ در دستگاه‏ هاي‏ اداري‏ سازماني‏ به‏ نام‏ &quot;سازمان‏ بازرسي‏ كل‏ كشور&quot; زير نظر رييس‏ قوه‏ قضاييه‏ تشكيل‏ مي‏ گردد. حدود اختيارات‏ و وظايف‏ اين‏ سازمان‏ را قانون‏ تعيين‏ مي‏ كند.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl"><strong>وظايف مجلس شورای اسلامی به طور خلاصه چند بخش است؟</strong> (برای آشنایی با مجلس یا پارلمان به طورکلی<a href="http://020.ir/%D8%B3%D8%B1%D8%B2%D9%85%DB%8C%D9%86-%D9%87%D8%A7%DB%8C-%D8%AF%DB%8C%DA%AF%D8%B1/%D9%BE%D8%A7%D8%B1%D9%84%D9%85%D8%A7%D9%86-%DB%8C%D8%A7-%D9%85%D8%AC%D9%84%D8%B3-%DA%86%DB%8C%D8%B3%D8%AA%D8%9F"> اینجا را کلیک کنید</a>).</p>
<p dir="rtl">1-قانونگذاري</p>
<p dir="rtl">2-نظارت</p>
<div align="center"><img src="Story_majlis.jpg" border="0" alt="مجلس شورای اسلامی" title="مجلس شورای اسلامی" /></div>
<p dir="rtl"><strong>مجلس شورای اسلامی از چه كساني تشكيل مي شود و اين افراد چگونه انتخاب مي شوند؟</strong></p>
<p dir="rtl">- مجلس شوراي اسلامي از نمايندگان ملت كه به طور مستقيم و با رأي مخفي انتخاب مي شوند تشكيل مي گردد. (اصل 62 قانون اساسي)</p>
<p dir="rtl"><strong>دوره نمايندگي مجلس چند سال است؟</strong><br />
  - دوره نمايندگي مجلس چهار سال است. (اصل 63 قانون اساسي)</p>
<p dir="rtl"><strong>تعداد نمايندگان مجلس چند نفر است؟</strong><br />
  - عده نمايندگان مجلس شوراي اسلامي دويست و هفتاد نفر است. (قسمتي از اصل 64 قانون اساسي )</p>
<p dir="rtl"><strong>اقليت هاي مذهبي چند نماينده در مجلس دارند؟</strong><br />
  - زرتشتيان و كليميان هر كدام يك نماينده و مسيحيان آشوري و كلداني مجموعا يك نماينده و مسيحيان ارمني جنوب و شمال هر كدام يك نماينده انتخاب مي كنند. ( قسمتي از اصل 64 قانون اساسي)</p>
<p dir="rtl"><strong>جلسات مجلس شوراي اسلامي با حضور چند نفر از نمايندگان رسميت پيدا مي كند؟</strong><br />
  - مجلس شوراي اسلامي با حضور دو سوم مجموع نمايندگان (180 نفر) رسميت پيدا مي كند. (قسمتي از اصل 65 قانون اساسي)</p>
<p dir="rtl"><strong>مذاكرات مجلس چگونه به اطلاع عموم مي رسد؟</strong><br />
  - مذاكرات مجلس شوراي اسلامي بايد علني باشد و گزارش كامل آن بايد از راديو و روزنامه رسمي براي اطلاع عموم منتشر شود. (قسمتي از اصل 69 قانون اساسي)</p>
<p dir="rtl"><strong>مجلس در چه محدوده اي مي تواند قانون وضع كند؟</strong><br />
  - مجلس شوراي اسلامي در عموم مسايل در حدود مقرر در قانون اساسي مي تواند قانون وضع كند. (اصل 71 قانون اساسي)</p>
<p dir="rtl"><strong>مجلس شوراي اسلامي در چه مواردي نمي تواند قانون وضع كند؟</strong><br />
  - مجلس شوراي اسلامي نمي تواند قوانيني وضع كند كه با اصول و احكام مذهب رسمي كشور يا قانون اساسي مغايرت داشته باشد. تشخيص اين مسئله به عهده شوراي نگهبان مي باشد. (اصل 72 قانون اساسي)</p>
<div align="center"><img src="Story_majlis_ghabl.jpg" border="0" alt="محل سابق مجلس شورای اسلامی" title="محل سابق مجلس شورای اسلامی" /></div>
<div align="right"><strong>لوايح قانوني و طرح هاي قانوني چه زماني قابل طرح در مجلس هستند؟</strong><br />
</div>
<div dir="rtl" align="right">- لوايح قانوني پس از تصويب هيات وزيران به مجلس تقديم مي شود و طرح هاي قانوني به پيشنهاد حداقل پانزده نفر از نمايندگان، در مجلس شوراي اسلامي قابل طرح است.</div>
<p dir="rtl"><strong>آيا عهدنامه ها، مقاوله نامه ها، قراردادها و موافقت نامه هاي بين المللي نياز به تصويب مجلس دارند؟ </strong><br />
  - عهدنامه ها، مقاوله نامه ها، قراردادها و موافقت نامه هاي بين المللي بايد به تصويب مجلس شوراي اسلامي برسد. (اصل 77 قانون اساسي)</p>
<p dir="rtl"><strong>آيا دولت مي تواند بدون نظر مجلس وام يا كمك هاي بدون عوض داخلي و خارجي بگیرد و بدهد؟</strong><br />
  - گرفتن و دادن وام و يا كمك هاي بدون عوض داخلي و خارجي از طرف دولت بايد با تصويب مجلس شوراي اسلامي باشد. (اصل 80 قانون اساسي)</p>
<p dir="rtl"><strong>نمايندگان در چه مسايلي حق اظهارنظر دارند؟</strong><br />
  - هر نماينده در برابر تمام ملت مسئول است و حق دارد در همه مسايل داخلي و خارجي كشور اظهارنظر نمايد. (اصل 84 قانون اساسي)</p>
<p dir="rtl"><strong>آيا نمايندگان مجلس را در مقام ايفاي نمايندگي به خاطر اظهار نظر و رأيي كه داده اند مي توان تعقييب يا توقيف كرد؟</strong><br />
  - نمايندگان مجلس در مقام ايفاي وظايف نمايندگي در اظهارنظر و رأي خود كاملا آزادند و نمي توان آنها را به سبب نظراتي كه در مجلس اظهاركرده انده يا آرايي كه در مقام ايفاي وظايف نمايندگي خود داده اند تعقيب يا توقيف كرد. (اصل 86 قانون اساسي)</p>
<p dir="rtl"><strong>آيا رئيس جمهوري موظف به گرفتن رأي اعتماد هيأت وزيران از مجلس است؟</strong><br />
  - رئيس جمهور براي هيأت وزيران پس از تشكيل و پيش از هر اقدام ديگر بايد از مجلس رأي اعتماد بگيرد. (قسمتي از اصل 87 قانون اساسي)</p>
<p dir="rtl"><strong>چه زماني رييس جمهوري و يا وزرا موظف به حضور در مجلس و پاسخ به سؤال نمايندگان هستند؟</strong><br />
  - در هر مورد كه حداقل يك چهارم كل نمايندگان مجلس شوراي اسلامي از رئيس جمهور و يا هر يك از نمايندگان از وزير مسئول، درباره يكي از وظايف آنان سؤال كنند، رئيس جمهور يا وزير موظف است در مجلس حاضر شود و به سؤال جواب دهد. (قسمتي از اصل 88 قانون اساسي)</p>
<p dir="rtl"><strong>نمايندگان مجلس در چه مواردي مي توانند هيأت وزيران يا هریك از وزرا را استيضاح كنند و استيضاح چه موقع در مجلس قابل طرح است؟</strong><br />
  - نمايندگان مجلس شوراي اسلامي مي توانند در مواردي كه لازم مي دانند هيأت وزيران يا هر يك از وزرا را استيضاح كنند. (قسمتي از اصل 89 قانون اساسي)</p>
<p dir="rtl"><strong>استیضاح چه موقع در مجلس قابل طرح است؟</strong></p>
<p dir="rtl">استيضاح وقتي قابل طرح در مجلس است كه با امضاي حداقل ده نفر از نمايندگان به مجلس تقديم شود. (قسمتي از اصل 89 قانون اساسي)</p>
<p dir="rtl"><strong>چه زماني مجلس مي تواند هيأت وزيران يا وزيري را عزل كند؟</strong></p>
<p dir="rtl">- اگر مجلس به هيأت وزيران و يا وزير مورد استيضاح رأي اعتماد نداد هيات وزيران يا وزير مورد استيضاح عزل مي شود. (قسمتي از اصل 89 قانون اساسي)</p>
<p dir="rtl"><strong>چه زماني نمايندگان مي توانند به عدم كفايت رئيس جمهوري رأي بدهند؟</strong></p>
<p dir="rtl">- در صورتي كه حداقل يك سوم از نمايندگان مجلس شوراي اسلامي رئيس جمهور را در مقام اجراي وظايف مديريت قوه مجريه و اداره امور اجرايي كشور مورد استيضاح قرار دهند، رئيس جمهور بايد ظرف مدت يك ماه پس از طرح آن در مجلس حاضر شود و در خصوص مسايل مطرح شده توضيحات كافي بدهد. در صورتي كه پس از بيانات نمايندگان مخالف و موافق و پاسخ رئيس جمهور، اكثريت دو سوم كل نمايندگان به عدم كفايت رئيس جمهور رأي دادند مراتب جهت اجراي بند 10 اصل يكصدودهم به اطلاع مقام رهبري مي رسد. (قسمتي از اصل 89 قانون اساسي)</p>
<p dir="rtl"><strong>مجلس شوراي اسلامي در قبال شكايتي كه از طرز كار مجلس يا قوه مجريه و يا قوه قضاييه تسليم آن مي شود چه وظيفه اي دارد؟</strong></p>
<p dir="rtl">- هر كس شكايتي از طرز كار مجلس يا قوه مجريه يا قضاييه داشته باشد، مي تواند شكايت خود را كتباً به مجلس شوراي اسلامي عرضه كند. مجلس موظف است به اين شكايات رسيدگي كند و پاسخ كافي دهد و در مواردي كه شكايت به قوه مجريه يا قوه قضاييه مربوط است رسيدگي و پاسخ كافي دهد و در مواردي كه شكايت به قوه مجريه يا قوه قضاييه مربوط است رسيدگي و پاسخ كافي از آنها بخواهد و در مدت متناسب نتيجه را اعلام نمايد و در موردي كه مربوط به عموم باشد به اطلاع عامه برساند. (اصل 90 قانون اساسي)</p>
<p dir="rtl"><strong>شوراي نگهبان چيست و رابطه آن با مجلس كدام است؟</strong><br />
  به منظور پاسداري از احكام اسلام و قانون اساسي از نظر عدم مغايرت مصوبات مجلس شوراي اسلامي با آنها، شورايي به نام شوراي نگهبان با تركيب زير تشكيل مي شود: <br />
  <br />
  - تشخيص عدم مغايرت مصوبات مجلس شوراي اسلامي با احكام اسلام با اكثريت فقهاي شوراي نگهبان و تشخيص عدم تعارض آنها با قانون اساسي بر عهده اكثريت همه اعضاي شوراي نگهبان است. (اصل 96 قانون اساسي) 1- شش نفر از فقهاي عادل و آگاه به مقتضيات زمان و مسايل روز، انتخاب اين عده با مقام رهبري است. 2- شش نفر حقوقدان، در رشته هاي مختلف حقوقي، از ميان حقوقدانان مسلماني كه به وسيله رئيس قوه قضاييه به مجلس شوراي اسلامي معرفي مي شوند و با رأي مجلس انتخاب مي گردند. (اصل 91 قانون اساسي)</p>
<p dir="rtl"><strong>آيا مي دانيد متن قسم نامه نمايندگان مجلس شوراي اسلامي چيست و نمايندگان چه وظيفه اي در قبال آن دارند؟</strong><br />
  - نمايندگان مجلس بايد در نخستين جلسه مجلس به ترتيب زير سوگند ياد كنند و متن قسم نامه را امضاء نمايند:<br />
  بسم الله الرحمن الرحيم<br />
  &quot;من در برابر قرآن مجيد به خداي قادر متعال سوگند ياد مي كنم و با تكيه بر شرف انساني خويش تعهد مي نمايم كه پاسدار حريم اسلام و نگهبان دستاوردهاي انقلاب اسلامي ملت ايران و مباني جمهوري اسلامي باشم، وديعه اي را كه ملت به ما سپرده به عنوان اميني عادل پاسداري كنم و در انجام وظايف وكالت، امانت و تقوي را رعايت نمايم و همواره به استقلال و اعتلاي كشور و حفظ حقوق ملت و خدمت به مردم پاي بند باشم، از قانون اساسي دفاع كنم و در گفته ها و نوشته ها و اظهارنظرها استقلال كشور و آزادي مردم و تأمين مصالح آنها را مدنظر داشته باشم.&quot;</p>
<p dir="rtl"><strong>در اولین جلسه نمايندگان اقليت هاي ديني چگونه سوگند مي خورند؟</strong><br />
  - نمايندگان اقليتهاي ديني اين سوگند را با ذكر كتاب آسماني خود ياد خواهند كرد. (اصل 67 قانون اساسي)</p>
<p dir="rtl"><strong>هيأت رئيسه دائم مجلس از چه اعضايي تشكيل شده و انتخاب آنها براي چه مدت است؟</strong><br />
  - هيات رئيسه دائم مجلس مركب از رئيس و دو نايب رئيس و شش منشي و سه كارپرداز مي باشد و انتخاب آنها براي مدت يك سال خواهد بود. (ماده 27 آيين نامه داخلي)</p>
<p dir="rtl"><strong>كميسيون هاي مجلس به چه منظوري تشكيل مي شوند؟</strong><br />
  - به منظور بررسي و اصلاح و تكميل لوايح دولت و طرح هاي قانوني كه نمايندگان و يا شوراهاي عالي استان ها بر طبق اصول 24 و 102 قانون اساسي به مجلس مي دهند به منظور تهيه و تمهيد طرح هاي لازم و انجام وظايف ديگري كه بر طبق قانون به عهده مجلس گذاشته شده است كميسيون هايي در مجلس تشكيل مي گردد. (ماده 33 آيين نامه داخلي)</p>
<div align="center"><img src="Story_majlis_bana.jpg" border="0" alt="نمای بیرونی مجلس شورای اسلامی" title="نمای بیرونی مجلس شورای اسلامی" /></div>
<div dir="rtl" align="right"><strong>شرايط حضور نمايندگان در كميسيون هاي مجلس چيست؟</strong></div>
<p dir="rtl">- هر نماينده به جز رئيس مجلس ملزم است عضويت يكي از كميسيون هاي دائمي را كه براي آن انتخاب و تعيين مي شود بپذيرد و در صورت تمايل مي تواند در كميسيون هاي ديگر مجلس با حق اظهارنظر و بدون حق راي شركت كند. (قسمتي از ماده 37 آيين نامه داخلي)</p>
<p dir="rtl"><strong>آيا گزارش كارهاي كميسيون ها به اطلاع نمايندگان مي رسد؟</strong><br />
  - هرماه گزارش كارهاي كميسيون ها به هيأت رئيسه مجلس داده مي شود تا از طريق تكثير و نصب در تابلو به اطلاع نمايندگان برسد. (ماده 49 آيين نامه داخلي)</p>
<p dir="rtl"><strong>آيا مجلس مي تواند اختيار وضع بعضي از قوانين را به كميسيون هاي خود تفويض كند؟</strong></p>
<p dir="rtl">- در مواردي كه مجلس ضروري تشخيص دهد طبق اصل هفتادوپنجم قانون اساسي اختيار وضع بعضي از قوانين را به كميسيون هاي خود تفويض مي نمايند. (ماده 55 آيين نامه داخلي)</p>
<p dir="rtl"><strong>نمايندگان چگونه مي توانند مطالب مهم خود را به استحضار مجلس برسانند؟</strong><br />
  - در هر جلسه رسمي يك نفر از نمايندگان كه مطلب مهمي داشته باشد و بخواهد به استحضار مجلس برساند مي تواند تا يك ساعت قبل از شروع جلسه رسمي به عنوان نطق قبل از دستور در لوحه مخصوصي شخصاً ثبت نام و مطالب خود را اظهارنمايد و دو نفر ديگر از نمايندگان به نوبت طبق ليستي كه با قيد قرعه مشخص شده است صحبت خواهند كرد. وقت هر كدام از نمايندگان براي نطق ده دقيقه است و مي تواند تمام يا حداقل سه دقيقه از حق خود را به يك نفر نماينده ديگر واگذار نمايد. (ماده 72 آيين نامه داخلي)</p>
<p dir="rtl"><strong>مدت جلسات رسمي مجلس چه قدر است؟</strong></p>
<p dir="rtl">- حداكثر مدت براي هر جلسه رسمي چهار ساعت است كه ممكن است يكسره و يا با فاصله تنفس باشد، مگر در موارد ضروري به تشخيص رئيس و تصويب مجلس، همچنين وقت دستور جلسات رسمي مجلس چنان تنظيم مي شود كه با اوقات اداي نماز برخورد نداشته باشد. (ماده 63 آيين نامه داخلي)</p>
<p dir="rtl"><strong>آيا مذاكرات و مصوبات هر جلسه ثبت و ضبط مي شود و اسامي غائبين و ديرآمدگان هر جلسه مشخص است؟</strong><br />
  - مذاكرات كامل هرجلسه با مصوبات ضبط و ثبت مي شود و به انضمام اسامي غائبين و ديرآمدگان آن جلسه  و حتي الامكان قبل از انعقاد جلسه بعد بين نمايندگان توزيع مي شود. (قسمتي از ماده 68 آيين نامه داخلي)</p>
<p dir="rtl"><strong>چه زماني جلسات مجلس رسمي مي شود و چه زماني اخذ رآي اعتبار دارد و چه زماني مي توان گفت كه اكثريت مطلق آرا حاصل شده؟</strong><br />
  - انعقاد رسمي جلسات و اعتبار اخذ رأي، منوط به حضور حداقل دو سوم مجموع نمايندگان (180) نفر مي باشد و اكثريت مطلق آراء وقتي حاصل مي شود كه بيش از نصف نمايندگان صاحب رأي حاضر، رأي مثبت دهند مگر در مواردي كه قانون اساسي يا در آيين نامه يا به موجب قانون ديگر، نصاب ديگري تعيين شده باشد. <br />
  - براي ادامه مذاكرات، حضور حداقل نصاب مجموع نمايندگان (135 نفر) ضروري است.</p>
<p dir="rtl"><strong>جلسات رسمي چگونه آغاز مي شود؟</strong></p>
<p dir="rtl">- جلسات رسمي با تلاوت آياتي چند از قرآن مجيد كه حتي الامكان متناسب جلسه آن روز باشد آغاز خواهد شد. (ماده 71 آيين نامه داخلي)</p>
<p dir="rtl"><strong>لايحه قانوني و طرح قانوني چيست؟</strong><br />
  - لايحه قانوني از طرف دولت به مجلس جهت تصويب پيشنهاد مي شود. <br />
  - طرح قانوني پيشنهادي است كه با امضاء حداقل 15 نفر از نمايندگان در مجلس به رئيس داده مي شود. (قسمتي از ماده 91 آيين نامه داخلي )</p>
<p dir="rtl"><strong>لوايح و طرح ها چگونه به شور گذاشته مي شود و چه زماني به شوراي نگهبان ارسال مي شوند؟</strong><br />
  - به طور كلي تمام لوايح و طرح ها به استثناي لوايح و طرح هاي فوري و مربوط به بودجه و تفسير قوانين عادي و ساير مواردي كه در اين آيين نامه براي شور در آن موارد ترتيب خاص ديگري معين شده است دو شوري خواهد بود فاصله دو شور حداقل بايد پنج روز باشد. (ماده 96 آيين نامه داخلي) <br />
  - در شور اول گزارش كميسيون مربوط در خصوص لايحه يا طرح عادي در جلسه علني مطرح مي گردد و در رابطه با كليات طرح و لايحه مذاكره مي شود و در صورت تصويب با پيشنهادات كتبي نمايندگان كه تحويل هيأت رئيسه شده است جهت بررسي به كميسيون مربوطه ارجاع مي شود. (اشاره به ماده 97 آيين نامه داخلي) <br />
  - در شور دوم گزارش كميسيون در مجلس مطرح مي شود و پيشنهادات نمايندگاني كه در مهلت قانوني ارايه شده است مطرح مي گردد و پس از بحث و بررسي در جزييات طرح و لايحه بر اساس آيين نامه داخلي مجلس راي گيري به عمل مي آيد و پس از تصويب جزييات و ماده واحده مصوبه از طريق رياست مجلس جهت اظهارنظر به شوراي نگهبان ارسال مي گردد. (اشاره به ماده 100 آيين نامه داخلي)</p>
<p dir="rtl"><strong>طرح ها و لوايح چند نوعند؟</strong><br />
  - لوايح و طرح ها چهار قسم است عادي و يك فوريتي و دو فوريتي و سه فوريتي. (ماده 115 آيين نامه داخلي)</p>
<p dir="rtl"><strong>طرح ها و لوايح يك فوريتي چه هستند؟</strong><br />
  - لوايح و طرح هاي يك فوريتي آن است كه پس از تصويب فوريت به كميسيون ارجاع مي شود تا خارج از نوبت مورد بررسي قرار گيرد. (قسمتي از ماده 116 قانون آيين نامه داخلي)</p>
<p dir="rtl"><strong>طرح ها و لوايح دوفوريتي چه هستند؟</strong><br />
  - طرح ها و لوايح دوفوريتي آن است كه پس از تصويب دو فوريت، بلافاصله به طبع و توزيع آن اقدام و 24 ساعت پس از توزيع در مجلس مطرح مي شود. (قسمتي از ماده 116 آيين نامه داخلي)</p>
<p dir="rtl"><strong>طرح ها و لوايح سه فوريتي چه هستند؟</strong><br />
  - لايحه و طرح سه فوريتي آن است كه وقتي سه فوريت آن به تصويب مجلس رسيد در همان جلسه وارد دستور مي گردد. (قسمتي از ماده 116 آيين نامه داخلي)</p>
<p dir="rtl"><strong>چه زماني مي توان مذاكرات در موضوع اصلي را متوقف كرد؟</strong></p>
<p dir="rtl">- اخطار راجع به منافي بودن لوايح و طرح ها با قانون اساسي كشور يا آيين نامه داخلي مجلس مقدم بر اظهارات ديگر است و مذاكرات در موضوع اصلي را متوقف مي كند و بايد با استناد به اصل يا ماده مربوطه حداكثر ظرف مدت 5 دقيقه به عمل آيد. (قسمتي از ماده 122 آيين نامه داخلي)</p>
<p dir="rtl"><strong>گرفتن رأي در مجلس به چند طريق انجام مي گيرد؟</strong><br />
  اخذ رأي در مجلس به پنج طريق انجام مي گيرد: <br />
  <br />
  1- رأي با قيام و قعود 2- رأي با كليد برقي 3- رأي علني با ورقه 4- رأي مخفي با ورقه 5- رأي مخفي با مهره (ماده 124 آيين نامه داخلي)<br />
  <br />
  <strong>مجلس پس از تصويب لايحه قانوني يا طرح قانوني چه مي كند؟</strong></p>
<p dir="rtl">- كليه مصوبات مجلس رسماً به شوراي نگهبان فرستاده مي شود در صورتي كه ظرف 10 روز پس از ابلاغ يا پس از انقضاء مدت تمديد ده روز مذكور در اصل 95 قانون اساسي، شوراي نگهبان مخالفت خود را اعلام نكرد طبق اصل 94 قانون اساسي مصوبات از طرف مجلس جهت امضاء به دفتر رياست جمهوري ابلاغ مي شود. (ماده 139 آيين نامه داخلي)</p>
<p dir="rtl"><strong>اولين دوره مجلس شوراي اسلامي چه زماني و چگونه افتتاح شد؟</strong></p>
<p dir="rtl">- اولين دوره مجلس شوراي اسلامي در هفتم خرداد ماه سال 1359 با پيام رهبر كبير انقلاب اسلامي، امام خميني افتتاح شد.</p>
<p dir="rtl"><strong>اولين انتخابات مجلس شوراي اسلامي چه زماني برگزار شد؟</strong><br />
  - اولين انتخابات مجلس شوراي اسلامي در روز جمعه مورخ 24/12/1358 برگزار گرديد.</p>
<p dir="rtl"><strong>روز مجلس چه روزي است؟</strong><br />
  - مجلس شوراي اسلامي در تاريخ بيست و سوم تيرماه سال 1372 با تصويب ماده واحده اي روز دهم آذر ماه سالروز شهادت مجتهد مجاهد و سياستمدار متعهد آيت الله سيد حسن مدرس را به عنوان روز مجلس نام گذاري كرد.</p>
<p dir="rtl"><strong>آيا خبرنگاران و يا تماشاچيان و افراد عادي مي توانند ناظر مذاكرات جلسه علني باشند؟</strong><br />
  - خبرنگاران جرايد و صدا و سيما با داشتن كارت مخصوص مي توانند محل مخصوص حضور يافته و ناظر مذاكرات جلسه علني باشند. <br />
  در جلسات علني مجلس تماشاچيان مي توانند حضور داشته باشند و در مدت حضور در جلسه بايد سكوت را رعايت نموده و از هر گونه ابراز احساسات خودداري نمايند. (قسمتي از ماده 177 آيين نامه داخلي)</p>
<p dir="rtl">نمايندگان مجلس شوراي اسلامي علاوه بر حضور در حوزه هاي انتخابيه در ايام تعطيلي ، در دفاتر استاني ملاقات مردم با نمايندگان نيز در ساعت هاي مشخصي كه توسط روابط عمومي از رسانه هاي گروهي اعلام مي شود با موكلين بدون تشريفات خاصي ملاقات مي نمايند.</p>
<p dir="rtl"><strong>آيا مجلس شوراي اسلامي كتابخانه هاي خاص خود را دارد؟</strong>  </p>
<p dir="rtl">- مجلس شوراي اسلامي داراي دو كتابخانه است كه از كتابخانه هاي معتبر كشور است و كتب نفيس و اسناد تاريخي منحصر به فردي درآنها نگهداري مي شود. <br />
  دانشجويان، محققين و علاقمندان جهت استفاده از كتابخانه هاي مجلس مي توانند به آدرس: <br />
  كتابخانه شماره 1: ميدان بهارستان ، جنب مدرسه عالي شهيد مطهري <br />
  كتابخانه شماره 2 : خيابان امام خميني (ره) ضلع شرقي مجلس شوراي اسلامي مراجعه و يا جهت آگاهي از ضوابط عضويت با شماره تلفن هاي 3121609 و 3124257 تماس حاصل نمايند.</p>
<p dir="rtl"><strong>روزنامه رسمي كشور را چگونه مي توان تهيه كرد؟</strong><br />
  - مشروح مذاكرات مجلس شوراي اسلامي، همچنين كليه قوانين مصوب توسط روزنامه رسمي كشور منتشر و در اختيار عموم قرار مي گيرد. <br />
  نشاني : تهران – پارك شهر – خيابان بهشت – ساختمان شماره 2 دادگستري – روزنامه رسمي كشور.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">آقا محمد خان قاجار از سال 1193 تا 1211 هجری قمری یعنی نزدیک به 18 سال پادشاه ایران بود. او پایه گذار سلسله قاجار نیز بود. آقا محمد خان در سن چهار سالگی به وسیله علیقلی خان ملقب به عادلشاه که برادرزاده نادرشاه بود اخته شد. دلیل این کار عادلشاه این بود که هنگامی که بر ضد نادر شاه افشار شورش کرد، یکی از مخالفان سلطنت او محمد حسن خان پدر آقا محمد خان بود. چون عادلشاه به آقا محمد خان دست پیدا نکرد، تلافی آن را بر سر پسرش درآورد. آقا محمد خان مردی توانا و نیرومند و با تدبیر و جنگجویی مثال زدنی بود. اما ظلم و ستم و بی رحمی و سنگدلی و پول دوستی و جنایاتش هم مثل شده است. شیوه کشتن آخرین شاه زند و قتل عام مردم کرمان و جنایات و غارت هایی که در گرجستان انجام داد از جمله رفتارهایی است که به پادشاه با کفایتی چون او چهره ای منفی داده است. آقا محمد خان نه تنها در دوران حکومتش مقابل تهاجمات روسیه ایستادگی کرد بلکه به گرجستان تحت حمایت روسیه هم حمله کرد.</p>
<p dir="rtl">محمد حسن خان پدر آقا محمد خان در طول زندگیش کش و قوس های زیادی برای کسب قدرت داشت. تا سرانجام در زمان هرج و مرج ایران پس از قتل نادر شاه افشار، در استرآباد ادعای سلطنت کرد. ولی در کشمکش با سلسله زندیه به قتل رسید و پسرانش اسیر شدند.</p>
<p dir="rtl">کریم خان زند از نه پسر محمد حسن خان دو تای آنها یعنی آقا محمد خان و حسین قلی خان جهانسوز را با خودش به شیراز برد و بقیه را هم به قزوین فرستاد. آقا محمد خان تا زمان فوت کریم خان یعنی 1193 در دستگاه زندیه بود و با او خوش رفتاری می شد.</p>
<p dir="rtl">وقتی آقا محمد خان فهمید که کریم خان در حال مرگ است از شیراز خارج شد و به همراه عده ای از ایل قاجار و افرادی دیگر به سرعت به تهران رفت. او ابتدا یکی از برادرانش را به سرکوب برادران دیگرش که مخالف ریاست او بر ایل اشاقه باش و دعوی سلطنتش بودند فرستاد و پس از مطیع کردن شمال و مرکز ایران در نوروز سال 1200 هجری قمری در تهران تاج گذاری کرد. آقا محمد خان که در پنج سالگی اخته و مقطوع النسل شده بود و در نتیجه فرزندی نداشت، بابا خان پسر برادر بزرگ ترش حسین قلی خان جهانسوز را ولیعهد خود کرد.</p>
<p dir="rtl">آقا محمد خان تهران را به دلیل نزدیکی به استرآباد، مقر ایل قاجاریه و برای دسترسی به ایالات جنوبی که هنوز در دست سلسله زندیه بودند به پایتختی برگزید و حکومت ولایات مطیع را بین رؤسا و بزرگان قاجار تقسیم کرد.</p>
<p dir="rtl">سپس پس از مدت ها جنگ و گریز در سال 1208 آخرین شاه خاندان زند یعنی لطفعلی خان زند را شکست داد و او را پس از کور کردن کشت. این کار او در تاریخ ایران واقعه ای فراموش نشدنی و دردناک به شمار می آید. چراکه خاندان زند با آقا محمد خان و برادرانش رفتاری شایسته داشتند. جنایاتی نیز که آغامحمد خان در کرمان، محل مقاومت لطفعلی خان انجام داد هیچ گاه از خاطر مردم کرمان نمی رود.</p>
<p dir="rtl">آقا محمد خان سپس تصمیم گرفت که شروان و گرجستان را که در زمان صفویه مطیع ایران بودند و در زمان سلسله زندیه از تسلط حکومت خارج شده بودند را تصرف کند. حاکم گرجستان در این زمان خود را تحت الحمایه روسیه قرار داده بود. آقا محمد خان ابتدا سعی کرد با حاکم گرجستان از در معامله درآید، اما حاکم گرجستان زیر بار نرفت. در نتیجه آقامحمد خان حرکتی غافلگیرانه بر ضد حاکم گرجستان انجام داد. به این ترتیب که به جنگ با حاکم شوشی واقع در منطقه قفقاز پرداخت تا آنجا را تسخیر کند، اما چون با مقاومت زیادی روبرو شد راهش را به سمت گرجستان کج کرد. وارد تفلیس پایتخت گرجستان شد و جنایات بسیاری نیز در این شهر انجام داد. به حدی که جنایات او از نظر گرجی ها بعد از جنایات مغول ها بدترین خاطره تاریخیشان محسوب می شود!</p>
<p dir="rtl">سپاه روسیه برای حمایت از حاکم گرجستان وارد منطقه قفقاز شد و چند شهر را تصرف کرد. اما از خوش شانسی آقامحمد خان در این زمان کاترین ملکه روسیه درگذشت و سپاه روسیه از این مناطق فراخوانده شد. در این زمان آقا محمد خان درگیر تسخیر خراسان نیز بود. آقا محمد خان به قصد تصرف جواهراتی که نادرشاه جمع آوری کرده بود به بهانه زیارت به مشهد رفت. در این زمان شاهرخ نواده نادر با وجود نابینایی بر خراسان سلطنت می کرد. چراکه خاندان زند نمی خواستند متعرض او شوند. ولی آقا محمد خان جواهرات نادر را از شاهرخ گرفت و او را شکنجه زیادی کرد تا سرانجام شاهرخ در راه تبعید به مازندران درگذشت.</p>
<p dir="rtl">سپس آقا محمد خان مجدداً متوجه بخش هایی از منطقه قفقاز که از سال قبل در دست روس ها مانده بود شد و مجدداً عازم شهر شوشی در این منطقه شد تا حاکم آنجا را وادار به اطاعت از خود کند. آقا محمد خان در حمله دوباره به قفقاز موفقیت هایی به دست آورد و حاکم شوشی هم به داغستان گریخت. اما رفتار وحشیانه آقا محمد خان این بار کار دستش داد. به این ترتیب که او به دلیلی جزیی بر سه تن از پیشخدمتانش خشم گرفت و آنها را تهدید به کشتن کرد. آنها هم که می دانستند او تهدیدش را عملی می کند، با همدیگر دست به یکی کردند تا او را به قتل برسانند و چنین هم کردند. به این ترتیب در شب 21 ذی الحجه سال 1211 در موقع سحر، در حالی که آقا محمد خان در خواب بود او را کشتند و صندوقچه جواهراتش را به نزد یکی از سردارانش بردند.</p>
<p dir="rtl">با مرگ آقا محمد خان ولیعهدش فتحعلی شاه به سلطنت رسید.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">انقلاب اسلامی ایران، انقلابی فرهنگی و نوعی پوست اندازی در جامعه كهنسال ایران بود. شاید به خاطر همین پوست تركاندن ها است كه ایران هزاران سال است كه پویا است، همیشه الگو است و دایماً حوزه های نفوذ و تمدنش را به انحای مختلف حفظ می كند و یا اشكال آن را تغییر می دهد. به خاطر همین است كه هیچ نیروی مهاجمی تاب مقاومت در برابر فرهنگ ایران را نداشته، در آن حل شده و یا ناچار شده بپذیرد ایران را نمی توان استعمار كرد. استعمارگرانی كه كشورهای بسیاری را از هویت تهی كرده اند هرگز مقابل ایران توانایی این كار را پیدا نكرده اند و همیشه ناچار شده اند كه كشور ما را به عنوان یك قدرت به رسمیت بشناسند. در واقع همه مقابل این فرهنگ پویا عقب نشینی می كنند.</p>
<p dir="rtl">در این میان «استثنایی»، «خاص»، «نو» و «منحصر بفرد» تنها برخی از توصیفاتی هستند كه فیلسوفان و جامعه شناسان بزرگ جهان برای تبیین انقلاب سال 1357 به کار می برند. به عنوان مثال میشل فوكو فیلسوف مشهور فرانسوی انقلاب ایران را پدیده ای نو و منحصر بفرد می داند. فوكو در گرماگرم انقلاب اسلامی یعنی در سال های ۵۶ و ۵۷ به ایران می آید. او انقلاب ایران را انقلابی می بیند كه «نه یك طبقه خاص، نه یك حزب معین، نه یك ایدئولوژی سیاسی مشخص و نه یك دسته خاص از پیشگامان انقلابی كه با خود همه ملت را به داخل جریان بكشاند» در آن وجود ندارد. این انقلاب با انگیزه های مادی و اقتصادی هم صورت نگرفته است. یك دلیل آن این است كه همه قشرهای ملت در آن حضور دارند. او همچنین در انقلاب اراده یك ملت را می بیند. او انقلاب را نتیجه ستم می داند چرا كه اوضاع افراد به گونه ای نبوده كه ملتی خودشان را جلوی مسلسل و مقابل یك ارتش مجهز قرار دهند. او در این ملت اراده جمعی می بیند و دلیل این اراده را ایجاد تحول در خویشتن خویش با تكیه بر اسلام شیعی می داند.</p>
<p dir="rtl"><strong>انقلابی مستقل در جهانی دوقطبی</strong><br />
  یكی از نكات جالب درباره انقلاب اسلامی ایران این بود كه در زمان وقوع انقلاب جهان دوقطبی بود. در یك سو شرق ماركسیستی و در سوی دیگر غرب كاپیتالیستی وجود داشت كه همه دسته بندی های خود را در جهان داشتند. انقلاب هایی كه در جهان به وقوع می پیوست با یكی از این دیدگاه ها همخوانی داشت و از سوی یكی حمایت می شد. اما انقلاب ایران نه تنها حركتی مستقل از این دو بود و به هیچ یك وابستگی نداشت و از سوی هیچ كدام حمایت نمی شد بلكه اساساً هر دوی آنها را نفی می كرد. شعار «نه شرقی، نه غربی، جمهوری اسلامی» دقیقاً بیان كننده این دیدگاه و پیشنهاد شیوه جدیدی در حكومت داری بود كه جمهوری اسلامی نامیده شد. به این ترتیب یكی دیگر از دلایل این استثنا بودن انقلاب آشكار می شود و آن این است: برای اولین بار با وقوع یك انقلاب یك حكومت دینی آن هم با آمیختن مؤلفه های جهان مدرن یعنی جمهوری روی كار می آید.</p>
<p dir="rtl">ریشه های دینی این انقلاب چنان ناباورانه بود كه بسیاری تحلیل می كردند این انقلاب پس از طی دوره ای به دست چپ گرایانی نظیر حزب توده خواهد افتاد. اما نه تنها چنین اتفاقی رخ نداد بلكه این انقلاب ایران بود كه به یكی از عوامل اصلی ورود جهان به عصری جدید تبدیل شد. نتیجه آن كه بسیاری از جامعه شناسان و فلاسفه بزرگ جهان ناچار شدند با دقت بیشتری به تحلیل این انقلاب بپردازند.</p>
<p dir="rtl"><strong>دین گرایی عامل حركت انقلاب</strong><br />
  انقلاب ایران انقلابی بود كه فرهنگ اسلامی و به خصوص مذهب شیعه در آن نقش زیادی داشت. ایدئولوژی آن اسلامی، رهبر آن روحانی شیعه و كانون های آن مراكز مذهبی نظیر مساجد و حسینیه ها بود.</p>
<p dir="rtl">یكی از مهم ترین شعار های انقلاب الله اكبر بود كه به ویژه شب ها از پشت بام ها سر داده می شد. در شعارهای استقلال، آزادی، جمهوری اسلامی و نه شرقی، نه غربی، جمهوری اسلامی، اسلام یكی از مهم ترین خواست های مردم بود و سینه زنی و حضور در دستجات عزاداری از روش های گرامی داشت یاد شهدا بود. در واقع واقعه كربلا و عاشورا نیز با ماهیت ضد ظلم و عدالت خواهی اش و نیز شهادت طلبی تأثیر زیادی در پیشبرد انقلاب اسلامی داشت.</p>
<p dir="rtl">به این ترتیب با انقلاب اسلامی بار دیگر دین نقش یك نیروی تأثیر گذار را بازی كرد و اینك به ویژه در تحلیل اوضاع كشورهای اسلامی مورد توجه قرار گرفته است.</p>
<p dir="rtl"><strong>ملتی به دنبال هویت خویش</strong><br />
  در دیدگاه هایی كه برای تبیین انقلاب اسلامی مورد توجه است، عامل هویت ملی نیز به چشم می خورد. در واقع شعارهای استقلال، آزادی، جمهوری اسلامی و نه شرقی، نه غربی، جمهوری اسلامی از مهم ترین شعارهای انقلاب بودند كه تلاش یك ملت را برای داشتن یك هویت ملی مشخص به نمایش می گذاشتند.</p>
<p dir="rtl">سال ها بود مردم ایران احساس می كردند خانواده شاه افرادی فاسدند كه سنخیتی با فرهنگ ایرانی و اسلامی ندارند. همچنین فكر می كردند كه شاه خودش را به بیگانگان فروخته، مقابل امریكا تسلیم محض است و به طوركلی فرهنگ غربی بر ایران مسلط است. به این ترتیب آنها احساس می كردند كه لازم است به این سلطه پایان دهند و عصر جدیدی را با هویت ایرانی اسلامی آغاز كنند.</p>
<p dir="rtl"><strong>انقلابی كه هیچكس وقوع آن را پیش بینی نمی كرد</strong><br />
  دلایل دیگری هم برای استثنایی بودن انقلاب اسلامی ذكر می شود. این كه ایران در زمان وقوع انقلاب در اوج قدرت نظامی و شاه در اوج قدرت قرار داشت. با این وجود سران ارتش به زودی فهمیدند كه مقابل مردمی كه حاضرند هزاران كشته بدهند كاری از پیش نمی برند و نمی توانند در مردم هراسی ایجاد كنند، چراكه انگیزه های دینی و مذهبی و برگشتن به خویشتن خویش مردم را فراگرفته بود. به قول یكی از سران ارتش حمله كردن به یك كشور دیگر آسان تر از حمله به این مردم بود. این اشتباه تنها از یك رژیم مستبد برمی آمد كه پیام ها را درك نكند و برعكس به مشی سركوبگرانه خود ادامه دهد. نتیجه آن كه انقلاب همه اقشار و طبقات از عامی تا روشنفكر را دربرگرفت و حكومتی كه در ظاهر گرفتار هیچ بحران داخلی و خارجی نبود به سرعت سرنگون شد.</p>
<p dir="rtl">از سوی دیگر شیوه انقلاب نیز خاص تلقی می شود. خط مشی غالب در انقلاب ایران روش مسلحانه نبود. بلكه تظاهرات میلیونی و به شكل پیوسته بود.</p>
<p dir="rtl">موضوع دیگر شیوه رهبری امام خمینی در انقلاب بود. به عقیده بسیاری امام خمینی در این انقلاب یك رهبر عارف بود. وی در عین حال با نبوغ و هوش و درایت خویش انقلاب را به خوبی سازماندهی كرد. در حالی كه برخلاف انقلاب های دیگر وی حزبی هم نداشت و اصولاً رژیم استبدادی شاه چندان اجازه فعالیت تأثیرگذاری را به احزاب نمی داد.</p>
<p dir="rtl">به هرصورت انقلاب اسلامی ایران شیوه تبیین انقلاب ها را در هم ریخت. تا پیش از انقلاب ایران نظریه پردازان برای تبیین انقلاب ها از چند انقلاب ویژه استفاده می كردند و آنها را به بقیه انقلاب ها تعمیم می دادند، ولی انقلاب ایران در دسته بندی های آنها نمی گنجید.</p>
<p dir="rtl">تا این زمان انقلاب ها بر اساس روابط سیاسی-اقتصادی تحلیل می شدند، اما انقلاب ایران با این تحلیل ها نمی خواند. مردم در این دوران از مشكلات اقتصادی نظیر تورم و بیكاری و حاشیه نشینی رنج می بردند. اما این وضعیت برای تحلیلگران به گونه ای تلقی نمی شد كه بحرانی برای رژیم ایجاد كند. همان طور هم كه گفته شد در این دوران شاه در اوج قدرتش بود و با هیچ یك از قدرت ها نیز مشكلی نداشت. به این ترتیب انقلاب اسلامی ایران به شكلی بی نظیر فرهنگ و دین را به عنوان عامل تعیین كننده در تحولات اجتماعی وارد كرد. به طوری كه اینك نگاه فرهنگی در تبیین تحلیل انقلاب ها جایگاهی ویژه پیدا كرده است.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">زرتشت اولین و آخرین پیامبر اقوام <a href="http://www.020.ir/index.php?option=com_content&amp;view=article&amp;id=213:2008-10-28-13-50-37&amp;catid=49:2008-11-06-11-52-12&amp;Itemid=36">هند و اروپایی</a> و آریایی نژادها و ایرانیان است. پیش از او مردم ایران قوای طبیعت مانند آفتاب و ماه و ستارگان و خاک و آتش و آب و باد را می پرستیدند. اما زرتشت انسان ها را به پرستش خدای یگانه فراخواند و پس از سال ها تلاش عده زیادی به دین او گرویدند. برای کسب اطلاع درباره سرگذشت آریایی ها<a href="http://www.020.ir/index.php?option=com_content&amp;view=article&amp;id=390:2008-10-24-05-14-37&amp;catid=61:2008-11-07-11-54-44&amp;Itemid=35"> اینجا را کلیک کنید.</a></p>
<p dir="rtl">موسی هم اولین کسی است که در میان اقوام <a href="http://www.020.ir/index.php?option=com_content&amp;view=article&amp;id=213:2008-10-28-13-50-37&amp;catid=49:2008-11-06-11-52-12&amp;Itemid=36">سامی </a>دین یکتاپرستی آورد. هردوی این پیامبران بسیار قدیمی هستند و ظاهراً هرگز نیز از یکدیگر خبر نداشته اند. بعدها اصول زیادی از آیین زرتشتی داخل دین یهود شد و پس از آن در ادیان دیگر نیز نفوذ کرد.</p>
<p dir="rtl"><strong>معنی نام زرتشت چیست؟</strong></p>
<p dir="rtl">ظاهراً زرتشت دهقانزاده ای بوده که ریشه آریایی داشته است. اصل نام زرتشت احتمالاً &quot;تراتشتر&quot; بوده که کلمه آریایی قدیمی است. معناهای زیادی برای نام زرتشت ذکر کرده اند که از جمله &quot;دارای زرد شتران&quot; یا &quot;صاحب کهن شتران&quot; است.</p>
<p dir="rtl"><strong>تاریخ تولد زرتشت چه زمانی بوده؟<br />
</strong></p>
<p dir="rtl">تاریخ تولد زرتشت مجهول است. بعضی روایات حاکی از این است که او در 660 پیش از میلاد زندگی می کرده. ولی دلایل محکم تر نشان می دهد که زمان ظهور او در حدود 1000 قبل از میلاد بوده است.</p>
<p dir="rtl"><strong>زرتشت در کجا متولد شده؟</strong></p>
<p dir="rtl">محل تولد زرتشت نامشخص است. برخی تولد او را در ناحیه ماد (آذربایجان) و تخت سلیمان کنونی و یا ارومیه می دانند و به همین دلیل دریاچه ارومیه را مقدس می شمرند. برخی می گویند که در بلخ (بلخ اینک جزو کشور افغانستان است) که در شرق ایران بوده متولد شده و عده ای نیز محل ولادت او را ری که نزدیک تهران است می دانند. ولی ظاهراً او در غرب ایران به دنیا آمده و در شرق ایران به کار دعوت پرداخته است.</p>
<p dir="rtl">در واقع زرتشت به مشرق پناه برده است. چراکه کار دعوت به دین در وطنش از پیش نمی رفته و یا شاید هم دشمنانش او را دنبال می کرده اند. بنابراین او با چند نفر از یارانش برای فرار از آزار و اذیت به شرق ایران رفته.</p>
<p dir="rtl"><strong>زرتشت پیش از پیامبری چه ویژگی هایی داشت؟</strong></p>
<p dir="rtl">زرتشت از همان آغاز عمر به مهربانی و سرشت لطیف معروف شد. در هنگام بروز قحطسالی که در ایام جوانیش اتفاق افتاد، نسبت به سالخوردگان احترام و مهربانی و نسبت به جانوران محبت و شفقت داشت. زرتشت وقتی به سن 20 سالگی رسید، پدر و مادر و همسرش را رها کرد و برای یافتن پاسخ پرسش هایی که اعماق ضمیرش را به خود مشغول کرده بود در اطراف جهان سرگردان شد و به هرکجا می توانست رفت و با هرکسی سخن گفت.</p>
<p dir="rtl"><strong>زرتشت دورانی که به پرسش هایش می اندیشید را چگونه گذراند؟</strong></p>
<p dir="rtl">در منابع یونانی آمده که زرتشت هفت سال را در غاری درون کوهی به خاموشی مطلق سپری کرده. گفته می شود این غار در نزدیکی دریاچه ارومیه و در بالای کوه سبلان قرار داشته. کوه سبلان همچنان هم زیارتگاه و محل توجه است. شهرت زرتشت به روم هم رسیده بوده است. به این ترتیب که در روم گفته می شد که مردی مرتاض 20 سال تمام را در بیابان ها گذرانده و جز پنیر چیزی نخورده.</p>
<p dir="rtl"><strong>زرتشت در چه سنی و چگونه مبعوث شد و پس از آن چه کرد؟</strong></p>
<p dir="rtl">وقتی زرتشت به سن 30 سالگی رسید به مکاشفاتی رسید. معجزات و کرامات زیادی برای زرتشت نقل می کنند. از جمله می گویند نخستین بار که به زرتشت کشف و شهود دست داد نزدیک وطن خود بود که شبحی بلند قد که قدش نه برابر انسان عادی بود در برابرش ظاهر شد. فرشته با او به گفت و شنود پرداخت و به او فرمان داد که روانش را پاک کند، آن گاه صعود کرده و در پیشگاه اهورامزدا (خدای حکیم) حاضر شود. او هم به این فرمان عمل کرد و خداوند که پیرامونش فرشتگان بودند به او نظر کرد. او ده سال را به پرستش مزدا مشغول بود و مردم زمانه اش او را آزار می دادند و به او ستم می کردند. پس از این مکاشفه شروع به تعلیم مردم کرد. در ابتدا کسی به سخنان او گوش نمی داد. او  چند بار ناامید شد و روان پلید &quot;انگره مینو&quot; او را وسوسه کرد که عبادت مزدا را کنار بگذارد. لکن زرتشت در عقایدش پایدار بود.</p>
<p dir="rtl"><strong>اولین کسانی که دعوت زرتشت را پذیرفتند چه کسانی بودند؟</strong></p>
<p dir="rtl">اولین کسی که آیین زرتشت را پذیرفت پسر عمویش &quot;میدینیمائونها&quot; بود. سپس در یکی از سرزمین های شرقی ایران به دربار پادشاهی به نام ویشتاسب یا گشتاسب راه یافت. او مدت دو سال سعی بسیار کرد تا این پادشاه را به دین خود در آورد.</p>
<p dir="rtl">در ابتدا پادشاه تحت تأثیر کارپان ها (مغان) قرار داشت که در اوستا کاهنانی حریص و دنیادوست معرفی شده اند. آنان به روش باستانی حیوانات را قربانی می کردند و به سحر و جادو اشتغال داشتند. کارپان ها به ضدیت با زرتشت پرداختند که موجب شد زرتشت دستگیر و زندانی شود. اما بعد از دو سال زرتشت معجزه ای انجام داد و اسب سیاه محبوب ویشتاسب که به بیماری ای کشنده مبتلا شده بود را درمان کرد. همسر ویشتاسب یعنی &quot;هوتائوسا&quot; هم از زرتشت حمایت کرد تا بالأخره شاه به دین زرتشت درآمد.</p>
<p dir="rtl">ظاهراً زرتشت در سن 42 سالگی گشتاسب را پیرو خود کرده است. این که گشتاسب یا ویشتاسب که بوده مشخص نیست. برخی عقیده دارند که وی پدر داریوش پادشاه هخامنشی بوده. ولی بسیاری نیز این نظر را رد می کنند. گرویدن شاه به زرتشت از روی خلوص بود و ویشتاسب تمام نیرویش را برای نشر دعوت زرتشت به کار گرفت. درباریان و امرا هم به دنبال شاه به زرتشت گرویدند.</p>
<p dir="rtl"><strong> 20 سال باقی مانده عمر زرتشت چگونه گذشت؟<br />
</strong></p>
<p dir="rtl">از 20 سال باقیمانده عمر زرتشت حکایت های زیادی وجود دارد. او تمام این دوران را به نشر دین اهورامزدا در میان ایرانیان گذراند. همچنین درگیر دو جنگ با دشمنانش شد. این دشمنان تورانی ها بودند. تورانی ها به سرزمین گشتاسب لشکرکشی کردند. دلیل لشگرکشی تورانیان به رهبری ارجاسب بر ضد گشتاسب این بود که گشتاسب به دین مزدیسنا گرویده بود.</p>
<p dir="rtl">در جنگ اول اسفندیار پسر گشتاسب رشادت های زیادی کرد که شرح آن در شاهنامه نیز آمده است. ایرانیان در این جنگ پیروز شدند. جنگ دوم زمانی رخ داد که زرتشت به سن 77 سالگی رسیده بود. در این پیکار هم سپاه گشتاسب پیروز شد. اما زرتشت عاقبت در این جنگ کشته شد. نویسندگان اوستا گفته اند که وقتی تورانیان شهر بلخ را گرفتند یکی از آنان ناگهان به سمت زرتشت حمله کرد و او را در یک آتشکده و در برابر محراب آتش، در حالی که به عبادت مشغول بود به قتل رساند. ظاهراً زرتشت 24 سال پیش از سلطنت هخامنشیان و به قدرت رسیدن کوروش بزرگ در گذشته است.</p>
<p dir="rtl"><strong>از زرتشت چه چیزی به یادگار مانده است؟</strong></p>
<p dir="rtl">اوستا کتاب مقدس زرتشتیان است. مهمترین قسمت اوستای موجود در زمان ما یسنا است که شامل گاتها یعنی سروده های خاص زرتشت است. قسمت های دیگر اوستا به موثقی گات ها نیست. چون در قرون بعد نوشته شده.</p>
<p dir="rtl"><strong>چرا درباره زرتشت اطلاعات بسیار کمی وجود دارد؟</strong></p>
<p dir="rtl">دلیل آن که درباره زندگی زرتشت ابهامات زیادی وجود دارد این است که اولاً او در زمان های بسیار قدیم زندگی می کرده که حتی از تاریخ باستان هم فراتر می رفته.</p>
<p dir="rtl">دیگر آن که ایران به خاطر حمله اسکندر و سلوکی ها که می کوشیدند تمدن یونانی را گسترش دهند صدمات زیادی دید. از مهمترین این صدمات این بود که بسیاری از کتاب های مذهبی و آثار ملی ایران به وسیله آنها از بین رفت. حتی اوستایی که در قصر سلطنتی هخامنشیان بود نیز به فرمان اسکندر سوزانده شد. 475 سال بعد یعنی پس از دوره اشکانیان و در زمان زمامداری اردشیر بابکان دین زرتشت یک بار دیگر رونق گرفت و کتاب های پراکنده مذهبی جمع آوری شد. ولی با هجوم اعراب یک بار دیگر همه یافته ها با سوزاندن کتاب ها نابود شد. چند صد سال بعد هم با تهاجم مغول ها همان چیزهای اندکی که مانده بود هم نابود شد.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">یکی از مهم ترین وقایع در تاریخ قدیم, فتح بابل توسط کوروش کبیر, پادشاه <a href="http://020.ir/%D8%AA%D8%A7%D8%B1%DB%8C%D8%AE-%D8%A7%DB%8C%D8%B1%D8%A7%D9%86/%D9%BE%D8%A7%D8%B1%D8%B3-%D9%87%D8%A7-%D9%82%D8%B3%D9%85%D8%AA-%D8%A7%D9%88%D9%84">پارسی </a>ست.</p>
<p dir="rtl">در 4 اکتبر سال 539 قبل از میلاد, ارتش ایران وارد شهر بابل شد که پایتخت دولت بابل بود (در عراق مرکزی). این یک لشکرکشی بدون خونریزی بود و هیچ اسیری گرفته نشد. بعداً در 9 نوامبر, کوروش پادشاه ایران از شهر بازدید کرد. تاریخ بابل چنین می گوید که کوروش با استقبال و تبریک مردم مواجه شد. مردم به علامت احترام و صلح sulmu یک گذرگاه از شاخه های سبز مقابل او گستردند. کوروش از همه بابلی ها در صلح استقبال کرد و صلح را به شهر آنها آورد.</p>
<p dir="rtl">در این حادثه بزرگ, کوروش بیانیه ای صادر کرد که روی یک استوانه سفالی حکاکی شد و به عنوان استوانه کتیبه کوروش شناخته می شود. این استوانه در سال 1879 توسط هرمز رسام در بابل کشف شد و امروزه در موزه بریتانیا نگهداری می شود. بسیاری از مورخان آن را به عنوان اولین اعلامیه حقوق بشر ارزیابی می کنند.</p>
<p dir="rtl">شرح وقایع بابل, به اضافه اولین بخش کتیبه کوروش, نشان می دهد که گرفتاری های سیاسی مذهبی, مردم بابل را عصبانی کرده بود و به این دلیل آنها از لشکر نظامی کوروش دعوت کردند و این لشکرکشی هم نوری بر زندگی آنها تاباند. براساس اسناد و مدارک,  شاه بابل, نبونید, جشن سال جدید را مسخره کرد و نبو (Nebo) (یکی از خدایان) به داخل شهر آورده نشد و بل ((Bell خدای دیگر در خلال جشن برده نشد. </p>
<div><img src="Story_hanginggardensbabylonian.jpg" border="0" alt="باغ های بابل" title="باغ های بابل" /></div>
<p dir="rtl" align="center"><strong> باغ های بابل</strong></p>
<p dir="rtl">همچنین, پرستش مردوک, شاه خدایان, به زشتی تغییر داده شد و نبونید ساکنان را با ستم غیرقابل باوری شکنجه و آزار داد و به نیروی کار زور می گفت. اماکن مقدس همه ساکنان بابل در خرابه ها بودند و ساکنان سومر و آکد مثل مرده متحرک شده بودند.</p>
<p dir="rtl">مردوک, شاه خدایان, یک حاکم نیکوکار را بررسی و جست و جو کرد, در نهایت کردارهای خوب کوروش و عقیده نیکویش به نظرش آمد و به او فرمان داد تا برعلیه شهر بابل پیشروی کند. ساکنان عصبانی آکد شورش کردند اما به وسیله نبونید قتل عام شدند. کسی که به محض بازگشتش به بابل دستگیر شد اما با احترام با او رفتار شد. موقعی که نبونید در سال بعد مرد, کوروش در عذاداری ملی که برای او اعلام شده بود, شرکت کرد. سپس خدایان آکد با اجازه کوروش به شهرهای مقدس شان برگردانده شدند. همه ساکنان سومر و آکد, شامل شاهزادگان و حاکمان, از کوروش به عنوان سروری که آنها را از حالت یک مرده متحرک بیرون آورده بود استقبال کردند. همه کسانی که زیان دیده بودند و مصیبت کشیده بودند نام او را بسیار با احترام می بردند.</p>
<p dir="rtl"><strong>اعلامیه کوروش</strong></p>
<p dir="rtl"><img src="Story_cylindercyrus.jpg" border="0" alt="استوانه حقوق بشر کوروش" title="استوانه حقوق بشر کوروش" align="left" />منم کوروش, شاه جهان, شاه بزرگ, شاه بابل, شاه سومر و آکد, شاه چهار گوشه جهان. پسر کمبوجیه... .</p>
<p dir="rtl">آنگاه که بدون جنگ و پیکار وارد بابل شدم, همه مردم گام های مرا با شادمانی پذیرفتند. در بارگاه پادشاهان بابل بر تخت شهریاری نشستم. مردوک خدای بزرگ دل های پاک مردم بابل را متوجه من کرد... زیرا من او را ارجمند و گرامی داشتم.</p>
<p dir="rtl">ارتش بزرگ من به صلح و آرامی وارد بابل شد. نگذاشتم رنج و آزاری به مردم این شهر و این سرزمین وارد آید. وضع داخلی بابل و جایگاه های مقدسش قلب مرا تکان داد... من برای صلح کوشیدم.</p>
<p dir="rtl">من برده داری را برانداختم, به بدبختی آنان پایان بخشیدم. فرمان دادم که همه مردم در پرستش خدای خود آزاد باشند و آنان را نیازارند. فرمان دادم که هیچ کس اهالی شهر را از هستی ساقط نکند.</p>
<p dir="rtl">مردوک خدای بزرگ از کردار من خشنود شد... او برکت و مهربانی اش را ارزانی داشت. ما همگی شادمانه و در صلح و آشتی مقام بلندش را ستودیم...</p>
<div><img src="Story_babylon.gif" border="0" alt="مردم بابل" title="مردم بابل" width="341" height="255" /></div>
<p dir="rtl" align="center"><strong> مردم بابل</strong></p>
<p dir="rtl">من همه شهرهایی را که ویران شده بود را از نو ساختم. فرمان دادم تمام نیایشگاه هایی که بسته شده بودند را بگشایند. همه خدایان این نیایشگاه ها را به جاهای خود بازگرداندم.</p>
<p dir="rtl">همه مردمانی که پراکنده و آواره شده بودند را به جایگاه های خود برگرداندم و خانه های آنان را آباد کردم. همه مردم را به همبستگی فراخواندم. همچنین پیکره خدایان سومر و آکد را که نبونید بدون واهمه از خدای بزرگ به بابل آورده بود, به خشنودی مردوک خدای بزرگ و به شادی و خرمی به نیایشگاه های خودشان بازگردانم. بشود که دل ها شاد گردد.</p>
<p dir="rtl">بشود, خدایانی که آنان را به جایگاه های مقدس نخستین شان بازگرداندم, هر روز در پیشگاه خدای بزرگ برایم زندگانی بلند خواستار باشند. بشود که سخنان پر برکت و نیکخواهانه برایم بیابند. بشود که آنان به خدای من مردوک بگویند:&quot;به کوروش شاه, پادشاهی که تو را گرامی می دارد و پسرش کمبوجیه, جایگاهی در سرای سپند ارزانی دار.&quot;</p>
<p dir="rtl">من برای همه مردم جامعه ای آرام فراهم ساختم و صلح و آرامش را به تمامی مردم اعطا کردم.&quot;</p>
<p dir="rtl"><strong>رویه ای جدید در رفتار با ملت ها</strong></p>
<p dir="rtl">در این نقطه ثقل تاریخی, به فرمان کوروش, همه ملت های اسیر که برای چند نسل به عنوان برده نگهداشته شده بودند, آزاد شدند و برای این که به سرزمین مادریشان برگردند تأمین مالی شدند. در میان اسیران آزاد شده 50000 یهودی بودند که سه نسلشان در بابل نگهداشته شده بودند. آنها برای بازسازی معبدشان به جانب فلسطین رفتند. این خط مشی به وسیله داریوش و جانشینانش دنبال شد. بعضی از یهودیان آزاد شده درخواست کردند و در ایران ساکن شدند. به خاطر چنین رفتار سخاوتمندانه ای, کوروش در تورات مورد تدهین قرار گرفت. او تنها غیریهودی ای ست که نام مسیح گرفته و صریحاً به عنوان چوپان خدا مورد اشاره و تدهین قرار گرفته (مسیح). کارهای کوروش در اشارات بنی اسرائیل نیز مورد گواهی و شهادت قرارگرفته اند. جایی که کوروش به نام خوانده شده و نام های احترام آمیز به او داده شده. او همچنین به عنوان بازسازی کننده شهر خدا و آزاد کننده مردمانش و برگزیده, خوانده شده و آورده شده توسط خدا نامیده شد.</p>
<p dir="rtl">آن چه که بعد از پیروزی در شهر بابل جایگزین شد مخالف رویه آن زمان بود. براساس گفته ساکنان کشورهای همسایه (آشوری ها, بابلی ها), رسم بود که شهرهای مغلوب ویران شود, خانه ها و معابد با خاک یکسان شود, مردم قتل عام شوند یا جمعیت به بردگی کشانده شوند, آنها را با مارها و گرگ ها جایگزین کنند و حتی خاک آن برای عقیم کردن زمین جابجا شود. اما اینجا, صلح و آزادی جایگزین قتل عام و برده داری شد و آبادانی جای ویرانی را گرفت. بعد از کوروش, پسرش کمبوجیه هشت سال حکومت کرد (از 530 تا 522 پیش از میلاد) و مصر را گرفت و به عنوان نشانه احترام به فرهنگ و مذهب مصری ها, مقابل الهه ها به خاک افتاد. وی با اپیس ((Apis توتم (روح یا جانور حامی یک گروه یا قبیله و مردم) مصری بیعت کرد.</p>
<p dir="rtl">بعد از کمبوجیه, داریوش از 522 تا 486 پیش از میلاد بر تخت شاهی نشست. از 518 تا 515 پیش از میلاد او صلح و آرامش را در مصر برقرار کرد و همچنین با توتم آنها اپیس بیعت کرد. داریوش به رعیت های خودش وفاداری به فرمان های اهورا مزدا را اعلام کرد. او بیان کرد که &quot;هر کس اهورامزدا را عبادت کند به شادی در زندگی بعد از مرگ خواهد رسید.&quot; او <a href="http://020.ir/%D8%AA%D8%A7%D8%B1%DB%8C%D8%AE-%D8%A7%DB%8C%D8%B1%D8%A7%D9%86/%D8%B3%D8%B1%DA%AF%D8%B0%D8%B4%D8%AA-%D8%B3%D8%A7%DA%A9%D9%86%D8%A7%D9%86-%D8%A7%D9%88%D9%84%DB%8C%D9%87-%D8%A7%DB%8C%D8%B1%D8%A7%D9%86%D8%8C-%D8%B9%DB%8C%D9%84%D8%A7%D9%85%DB%8C-%D9%87%D8%A7%D8%8C-%DA%86%DA%AF%D9%88%D9%86%D9%87-%D8%A8%D9%88%D8%AF%D8%9F">عیلامی ها</a> را عهدشکن می خواند به خاطر این که آنها اهورامزدا را عبادت نمی کنند. با این همه آنها را تحت فشار قرار نداد تا دینشان را تغییر دهند. داریوش جانشینانش را تشویق می کند که &quot;تو بعد از این شاه خواهی بود. از خودت در مقابل دروغ محافظت کن و دروغگوی فریبکار را مجازات کن.&quot;</p>
<p dir="rtl">او از خدای بخشنده حمایت از پارس برعلیه کینه, دشمن, خشکسالی و دروغ را درخواست می کند. بارها او به دیگر خدایانی که ممکن است خدایان آریایی قدیم باشند و هنوز پیروانی دارند یا خدایان دیگر ملت های تحت فرمانش اشاره می کند برای این که حرمت به مذاهبشان را نشان دهد.</p>
<p dir="rtl">&nbsp;</p>
<p dir="rtl">&nbsp;</p>
<p dir="rtl">&nbsp;</p>
</body>
</html>
